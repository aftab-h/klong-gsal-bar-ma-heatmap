@#/_/kun mkhyen klong chen rab 'byams kyi gsung 'bum bzhugs so/_/ [(]7[/]26[)] dpal brtsegs bod yig dpe rnying zhib 'jug khang nas bsgrigs/ krung go'i bod rig pa dpe skrun khang*/

 [7.1] @#/_/shog skya'i skor las/_tshogs mchod rgya mtsho'i sprin bzhugs so/_/ tshogs mchod rgya mtsho'i sprin zhes bya ba/_dpal rdo rje sems dpa' la phyag 'tshal lo/_/bsod nams ye shes rgya mtsho'i snying po las/_/rgyal ba'i sprin tshogs thugs rje'i glog phreng can/_/phan bde'i char gyis 'gro ba tshim mdzad pa/_/dngos grub mtha' yas rnyed la phyag 'tshal lo/_/dus gsum rgyal ba 'khor bcas mchod pa dang*/_/bgegs dang log 'dren bar chad zhi ba dang*/_/tshe ring nad med 'dod dgu bsgrub bya'i phyir/_/tshogs mchod rgya mtsho'i sprin gyis mnyes par bgyi/_/de'ang dben zhing yid shin tu dwangs pa'i gnas su/_bris sku'am me tog gi tshom bu la sogs pa bkod pa'i drung du/_phyi nang gi mchod pa dang /_tshogs dang gtor ma'i yo byad rgya cher bshams la/_las kyi slob mas tshogs kyi slob dpon tshogs dang bcas pa la/_maN+Dal dang me tog phul nas phyag 'tshal te/_ho dgongs su gsol/_rang bzhin gyis rnam par dag pa kun tu bzang po'i pho brang /_lha dang lha mo'i sprin phung gis gang ba 'dir/_bla ma rdo rje slob dpon 'khor dang bcas pa rnams rang bzhin lhun gyis grub pa'i rnal 'byor la gnas par zhu 'tshal/_zhes gsol ba gdab bo/_/de nas bgegs la gtor ma byin nas skad cig gis khro bo rta mgrin 'jigs par bsams te/_hUM nyon cig bgegs dang logs 'dren 

tshogs/_/'di ru ma 'dug gzhan du dengs/_/nga yi bka' las 'das gyur na/_/thal ba'i rdul bzhin brlag par 'gyur/_/O~M badzra kro ta h+ya g+hi ba hu lu hu lu hU~M phaT/ces brjod cing gu gul gyi dud pa dang rol mo'i sgra cher bsgrags pas/bgegs thams cad phyi'i rgya mtsho'i mthar byer ste/_me ri 'bar bas mtshams bcad nas bskal ba'i bar mi thar bar bsam mo/_/de nas skad cig gis steng 'og phyogs mtshams thams cad rdo rje'i rwa ba gur bla bre ye shes kyi me ri me phung gis 'khrigs par bsams la/_hUM ye nas ma skyes rdzogs pa che/_/_khyab gdal mi dmigs chos sku dag pa las/_/_/rdo rje ra ba bskal pa'i me dpung 'bar/_/rab 'jigs khro bo'i dkyil 'khor chen po 'dir/_/rdo rje phra men sgo skyong chen mo bzhis/_/rang bzhin gdod nas dag pa'i mtshams chod cig_/oM sum b+ha ni sum b+ha hU~M/_g+hi h+'a g+hi cA hUM/_g+hi t+na pa ya g+hi t+na pa ya hU~M/_a na ya ho/_b+ha ga wAn/_b+hid+ya ra tsa ya hUM phaT/_ces brjod la dur khrod brgyad kyis bskor ba'i gzhal yas khang /_khrag 'thung lnga bcu rtsa brgyad kyi dkyil 'khor chen por skad cig gis wal gyis gsal ba'i ngang las skyabs su 'gro ba dang /_sems bskyed la/_/\u0f00 swa b+hA wa shud+d+ha sarba d+harmaswa b+hA wa shud+ho&haM_chos sku ma skyes mnyam pa chen po las/_/'byung bzhi rim brtsegs nyi zla pad+ma'i steng /_/b+haM las bde gshegs zhi ba'i gzhal yas khang /_/sgo bzhi gru bzhi rtsigs pa lnga dang ldan/_/rta babs bzhi dang 'khor lo rgyal mtshan gdugs/_/rgyan rnams yongs rdzogs mchod pa'i lha mos mdzes/_/de dbus bde gshegs rigs lnga yab yum dang /_sems dpa' 

sems ma sgo ma yab yum bzhi/_/thub pa drug rnams snang la rang bzhin med/_/nam mkha'i 'ja' tshon me long gzugs brnyan 'dra/_/de steng khro bo'i zhing khams snang ba ni/_/'jigs gzugs mi bzad bskal ba'i me dpung khro/_/kun kyang yab yum rgyan rnams rdzogs pa la/_/mtshan dang dpe byad 'od zer phyogs bcur 'phro/_/O~M badzra sa ma ya dzaH_nam mkha'i dkyil nas zhi khro'i gzhal med khang /_/rang bzhin lhun gyis grub par rab byon te/_/bdag la gnyis su med par thim par gyur/_dzaHhUM bo hoH_phyi dang nang kun 'og min dag pa'i zhing /_/_/thams cad rnam dag lha dang lha mo'i ngang /_/skye med lhun rdzogs 'od gsal chen po la/_/bdag gzhan ma lus ngang gis gnas par gyur/_/ces bdag dang snod bcud thams cad lha dang lha mor gsal gdab bo/_/de nas skad cig gis mdun gyi nam mkhar bla ma dang zhi khro dpag tu med pa'i dkyil 'khor bsams la/_bsod nams kyi zhing spyan drang pa ni/_hU~M chos sku mnyam pa'i ngang las ma g.yos kyang /_/gzugs sku rang snang 'od gsal thugs rje'i lha/_/kun bzang yab yum rigs lnga rdo rje 'chang /_/rdo rje sems dpa' dga' rab rdo rje dang /_/shr-i sid+ha pad+ma thod phreng rtsal/_/mkhar chen mtsho rgyal rigs bzhi mkha' 'gro dang*/_/rdo rje phag mo 'khor dang bcas dgongs gter zab mo'i srung mar bka' bsgos pa/_srog sgrub la pa dang / sogs dam can rgya mtsho'i tshogs/_/ma lus 'khor bcas gnas 'dir gshegs su gsol/_/gzhan yang snang srid 'khoRa 'das 'jig rten na/_/ gang bzhugs sangs rgyas sems can ji snyed pa/_/bsod nams zhing la dus 

'dir spyan 'dren gyi/_/dgyes pa chen pos gnas 'dir gshegs su gsol/_/zhes pas/_bla ma yi dam dkyil 'khor gyi lha tshogs 'jig rten dang 'jig rten las 'das pa thams cad skad cig gis byon nas/_sngar gyi dam tshig pa dang gnyis su med pa la gdan dbul zhing bzhugs su gsol ba ni/ hUM/_gnas lnga ye shes lhun grub dkyil 'khor du/_/thabs dang shes rab pad+ma nyi zla'i gdan/_/seng ge glang chen rta mchog rma bya sogs/_/mdzes shing yid 'ong bshams pa'i gdan steng du/_/bla ma yi dam dkyil 'khor lha tshogs dang*/_/mkha' 'gro dam can rgya mtshos bzhugs su gsol/_/oM pad+ma tsan+d+ra sur+ya ma d+ha la ka ma la ye stAM/_zhes pas bzhugs par bsams la phyag 'tshal ba ni/_hUM/_dus gsum bla ma yi dam mkha' 'gro'i tshogs/_/ma lus 'khor dang bcas pa thams cad la/_/nam mkha'i mtha' khyab bdag gi lus sprul te// lus ngag yid gsum gus pas phyag 'tshal lo/_/zhes yid kyis phyag byas te/ so so'i mtshan nas brjod cing /_sarba pany+tsa a mr-i tas bdud rtsir mchod pa tsam phul/_tshogs mchod byin gyis brlab pa ni/_bdud rtsi'i bsang chu yo byad kun la gtor la/_swa b+hA was stong par sbyangs pa'i ngang las/_yaM las rlung gi dkyil 'khor gyi steng du/_raM las me'i phung po 'bar ba'i mthar/_kai las thod pa'i sgyed po ri rab dang mnyam pa gsum gyi steng du/_a las tshogs gtor gyi snod thod pa dum bu gcig pa/_phyi dkar ba/_nang dmar ba/_dpral ba rang la bsten pa'i nang du tshogs kyi yo byad rnams sha lnga bdud rtsi lngar gyur te/_snod stong gsum dang mnyam pa bsam gyis mi khyab pa'i nang khengs par 

gyur pa'i steng du/_a las zla ba'i kha gcod kyi dbus su/_rdo rje rtse lnga pa'i yu ba/[ \u0f00] AHhU~M gi lte ba dang /[ \u0f00] hA~M traM hrIH_aHsa rwa rnams mtshan par gyur/_rang gi thugs ka'i hUM las 'od zer 'phros/_yaM la phog_/yaM las rlung g.yos/_me sbar te/_thod pa'i bdud rtsi khol ba'i rlangs pa'i yi ge lnga la phog pas rigs lnga yab yum du gyur te/_snyoms par zhugs pa'i sbyor mtshams nas bdud rtsi'i rgyun 'babs pa'i rdo rje'i khong seng na mar song ste thod pa'i nang ye shes kyi bdud rtsis gang /_lte ba'i O~M AHhUM las 'od 'phros pas phyogs bcu'i bla ma dang yi dam dkyil 'khor gyi lha tshogs dpa' bo mkha' 'gro dpag tu med pa snyoms par zhugs pa'i bdud rtsi'i rgyun thod pa'i nang na mar babs pas ye shes lnga'i bdud rtsis khengs/_zla ba'i kha chod rdo rje dang bcas pa yang 'od du zhu nas thod pa'i bdud rtsi dang gnyis su med par 'dres par bsam mo//de nas mchod pa la bdun las/_dang po phyi'i mchod pa rnams rgyas pa'am re zhig bsdus pas/_bla ma yi dam mkha' 'gro la/_/mdzes pa'i me tog rgyan gyis mchod/_/dri zhim bdug spos shangs la mchod/_/snang gsal mar me spyan la mchod/_/zhal zas ro mchog ljags la mchod/_/_yid 'ong dri mchog thugs kar mchod/_/rol mo sil snyan snyan la mchod/_/_'gro ba'i don du bzhes su gsol/_/O~M badzra puSh+pa d+ha pe A lo ke g+han+te nai wi d+ya shab+ta AHhU~M/ gnyis pa nang gi mchod pa ni/_/bla ma bde gshegs mkha' 'gro ma/_/ dbang po rnam lnga'i me tog mchod/_/gsur chen dri yi bdug spos mchod/_/ zhun chen snang gsal mar mes mchod/_/rdo rje dri chu'i byug pas mchod/_/rdo rje 

dri chen zhal zas mchod/_/rkang gling thod pa'i rol mos mchod/_/byang sems dkar dmar bdud rtsis mchod/_/dug lnga ye shes lnga ru mchod/_/dug gsum sku gsung thugs su mchod/_/snang srid phyag rgya bzhi ru mchod/_/'gro ba'i don du bzhes su gsol/_/oM sarba pany+tsa a mr-i ta hU~M hrIHthA/_gsum pa gsang ba'i mchod pa ni/_/_bla ma yi dam mkha' 'gro la/_/yab yum gnyis med mkha' gsang las/_/'khril sbyor byang chub sems kyis mchod/_/bde ba'i ro mnyam mchod par bzhes/_/\u0f00 AHhU~M hrIHthA/_bzhi pa de kho na nyid kyi mchod pa ni/_bla ma yi dam mkha' 'gro la/_/bde gsal rig pa ye shes dang /_/snang ba sna tshogs thams cad kun/_/bde stong gsal stong rig pa stong /_/mi rtogs rang bzhin snang bas stong /_/ye shes lnga ldan ngang du bzhes/_/\u0f00 AHhU~M hrI:thA/_lnga pa bdud rtsi'i mchod pa ni/_bla ma bde gshegs mkha' 'gro'i tshogs rnams la//rtsa brgyad stong sbyar bdud rtsi a mr-i ta/_/dug lnga gnas gyur ye shes sgrub pa'i rdzas//ro mchog yon tan kun dang ldan pas mchod//oM sarba pany+tsa a mr-i ta khA hi/_/_drug pa gtor ma'i mchod pa ni/_/_bla ma yi dam mkha' 'gro la/_/gtor ma'i mchod pa 'bul ba ni/_/zhal zas sna tshogs gtor chen la/_/sha lnga bdud rtsis rgyan dang ldan/_/dri dang ro mchog ldan pas mchod/_/\u0f00 gu ru d+he ba DA ki ni ha ri ni sa ra tsa hri ya e daM g+hi na b+ha li ta/_kha kha khA hi khA hi/_zhes pas spyir phul nas/_bla ma yi dam bka' srung so so'i mtshan re re nas brjod cing*/_b+ha liM ta kha kha khA hi khA hi/_zhes pa lnga'am/ bdun gyis mchod pas dgyes shing rol bar bsam/_/_bdun pa tshogs kyi 

mchod pa ni/_tshogs phud gtor mar bran la/_kun bzang yab yum zhi khro rab 'byams tshogs/_/dus gsum bde gshegs rig 'dzin bla ma dang /_/ slob dpon chen po pad+ma yab yum la/_/bde chen tshogs kyi mchod pa dam pa 'bul/_/mchog dang thun mong dngos grub stsal du gsol/_/sku gsung thugs kyi nyams chag bskang gyur cig_/_/rdo rje phag mo bde gshegs rigs kyi yum/_/mkha' 'gro sde lnga so so'i sprin tshogs dang /_/srog sgrub la sogs dam can rgya mtsho'i tshogs/_/sngon tshe slob dpon pad+ma'i spyan snga ru/_/snying tig bstan pa bsrung bar zhal bzhes pa/_/'jig rten las grub ye shes tshogs bcas dang*/_/rgyal chen bzhi dang phyogs skyong lha srid brgyad/_/yul lha gzhi bdag 'dir 'dus mgron rnams la/_/_/zhal zas tshogs kyi mchod pas thugs dam bskang /_/dgyes mdzad sku gsung thugs kyi dngos grub stsol/_/mi mthun rkyen rnams ma lus bzlog pa dang /_rnal 'byor bsam pa yid bzhin 'grub par mdzod/_/\u0f00 AHhU~M gu ru d+he wa DA ki ni \u0f00 hU~M traM hrIHaH_/baM laM raM yaM e ha ri ni sa ra tsa hri ya shr-i ma hA ka li ma ma rag mo/_ya ma ra tsa du tri phu tri/ g+ha na tsakra pUtsA kha kha khA hi/_ma hA su ra ta khA hi/_ma hA maM sa khA hi/_ma hA rak+ta khA hi/_ma hA tsit+ta khA hi/_ma hA go ro tsan khA hi/_ma hA ba su ta khA hi/_ma hA ba liM ta khA hi/_si ta pha la AH hUM/_zhes rol mo'i sgra dang bcas pas mchod do/_/de nas bstod pa ni/_hUM/ngang nyid ma skyes chos sku dag pa las/_skye ba'i cho 'phrul sna tshogs ston mdzad pa/_/bla ma yi dam mkha' 'gro'i tshogs rnams dang /_/dam can rgya mtsho'i tshogs la phyag 'tshal bstod/_/ces brjod la/

bshags pa bya ba ni/_hUM dus gsum bla ma yi dam mkha' 'gro'i tshogs/_/ dbang gyur dam can rgya mtsho dgongs su gsol/_/ye shes mkha' 'gro yab yum chos kyi sku/_/ye nas bdag dang dbye ba med pa las/_/ma rig dbang gis bdag gzhan gnyis su snang /_/gnyis 'dzin the tshom log lta ci bgyis pa/_/ngang dang rig pa'i klong du mthol lo bshags/_/bzod par bzhes nas tshangs pa'i dngos grub stsol/_/_hUM/rdo rje DAk+ki gtso 'khor yab yum bcas/ /sum brgya drug cu gsan cing dgongs su gsol/_/lta ba ma rtogs log dang rtogs brdzus dang /_kha lta bdud dbang song dang log par bltas/ /yid dpyod mtha' bral klong du mthol lo bshags/_/_hUM/rin chen DA ki yab yum gtso 'khor bcas/_/yab yum bcu drug gsan cing dgongs su gsol/_/mnyam gzhag ting 'dzin don las g.yel gyur te/_/_ma gsal ma rig bskyed rdzogs don ma bsgoms/_/gsal stong bde chen ngang du mthol lo bshags/_/_hU~M/pad+ma DA ki yab yum gtso 'khor bcas/_/yab yum drug cu rtsa bzhi gsan cing dgongs su gsol/_/dus la ma babs spyod pa chos dang 'gal/_/ma rig dbang gis log par ci spyad pa/_/dmigs med shar grol klong du mthol lo bshags/_/_hUM/_sangs rgyas DA ki yab yum gtso 'khor bcas/_/yab yum sum cu rtsa gnyis gsan cing dgongs su gsol/_/yang dag don gyi gnas lugs ma shes te/_/the tshom dbang gis 'bras bu'i don dang 'gal/_/re dogs mtha' bral klong du mthol lo bshags/_/hUM las kyi DA ki yab yum gtso 'khor bcas/_/yab yum nyi shu rtsa brgyad gsan cing 

dgongs su gsol/_'phrin las rnam bzhi'i bsrung don ma shes pas/_/bya ba kun la log pa ci bgyis pa/_/kun mkhyen gsal ba'i klong du mthol lo bshags/_/hUM ke'u ri ma brgyad sid+ha phra men brgyad/_sgo ma bzhi dang dbang phyug nyi shu brgyad/_/lang ka brgyad dang ma bdun sring mo bzhi/_/ging chen bcos brgyad pho nya drug cu bzhi/_/bstan ma bcu gnyis 'jig rten pa la sogs/_/kun gyi thugs dang 'gal bar ci gyur pa/_/phyi nang gsang mchod bdud rtsi gtor tshogs dang /_/lta sgom spyod pa'i ting 'dzin thugs dam bskang /_/thugs dam bskang zhing nyams bshags dngos grub zhu/_/bdag cag ma rig lus ngag yid sems kyis/_/bag med tshul gyis dam las 'gal gyur pa/_/_/zhal zas tshogs gtoRa mchod pas so soRa bshags/_/ bdag gis bcol ba'i 'phrin las grub par mdzod/_/ces pa dang /_yi ge brgya pa brjod nas/_'phrin las bskul ba ni/_b+tso gnas lnga ye shes gzhal yas nas/_/rigs lnga'i mkha' 'gro dpag med tshogs/_/ye shes lnga ldan dug lnga 'joms/_/spyan gsum gdangs mig dgra la lta/_/_/zhal nas ngan sngags dgra la sgrogs/_/shangs nas nad kyi 'tshubs ma 'thor/_/gtor tshogs mchod pa 'di bzhes la/_/_dgra bgegs rang bzhin dbyings su sgrol/_/b+h+yoH rab 'jigs dur khrod nag mo'i gling /_/rdo rje phag mo yab yum bzhugs/_/dam rdzas bdud rtsi 'di gsol la/_/rnam rtog dgra bgegs dbyings su sgrol/_/mkha' dbyings bde ba chen po nas/_/rigs lnga'i mkha' 'gro dpag med tshogs/_/sku mdog phyag mtshan sna tshogs te/_/rgyan cha mang po 

pu ru ru/_/sil snyan mang po si li li/_/rkang pa rdo rje'i sgeg 'gros can/_/ mkha' la thogs med bun nu nu/_/lag pa gser gyi gdu bu can/_/glu len gar byed khyugs se khyug_/phrin las sna tshogs las mdzad ma/_/gtor tshogs mchod pa 'di bzhes la/_/'dod dgu'i 'phrin las thogs med sgrubs/_/hUM yul gnas nyi shu rtsa bzhi nas/_/dpa' bo dpa' mo nyi shu bzhi/_/mkha' 'gro bye ba'i 'khor dang bcas/_/gtso mo mi mngon dbyings na bzhugs/_/'khor gyi mkha' 'gro bye ba 'bum/_/la la bud med rgan mo la/_/ro shun rnyings pa'i na bza' gsol/_khrag dang zhag gi thig les brgyan/_/la la bud med gzhon nu ma/_/bcu drug gzugs mdzes lang tsho rgyas/_/snyan pa'i gla len yid 'phrog ma/_/la la bud med tha mal gzugs/_/'jig rten spyod pa sna tshogs byed// la la sgyur byed tshos mkhan mo/_/la la myos byed chang 'tshong ma/_/la la sbyor byed smad 'tshong ma/_/la la dag byed khrus mkhan mo/_/la la gsod byed shan pa mo/_/la la dka' thub bram ze mo/_/la la phrog byed chom rkun mo/_/de la sogs te mtha' yas rnams/_/gtor tshogs mchod pa 'di bzhes la/_/nad gdon gnod pa bzlog pa dang /_/bsam pa'i don rnams 'grub par mdzod/_/ces pas 'phrin las bcol nas/_las kyi slob mas phyag 'tshal te/ rnam lnga 'dod pa'i phyag rgya bskor la/_/_ho dpa' bo chen po dgongs su gsol/_/'dir ni chos rnams bzang por ltos/_/'dus pa rnams la the tshom med/_/bram zer khyi dang gdol pa gsum/_/rang bzhin gcig tu dgongs te rol/_/_a hU~M su ka hoH:_zhes thabs shes gnyis kyi rdzas lag pa gnyis kyis 

bzung ba bsnol la drang ngo /_/len pa pos kyang phyag rgya bya zhing mnyam du/_bde gshegs chos la rin thang med/_/'dod chags la sogs dri ma spangs// gzung dang 'dzin pa dang bral ba/_/de bzhin nyid la bdag phyag 'tshal/_/a la la ho/_zhes pas blangs la/_lag pa'i sor mo g.yas pa lnga la dpa' bo snga dang mthil du rta mgrin/_g.yon dpa' mo lnga dang rdo rje phag mo bsams te/ sprul pa'i mkha' 'gro 'phro bas phud kyis bla ma yi dam mkha' 'gro so so'i mtshan nas brjod cing g.yon pa'i mtheb srin gyis mchod la/_lag pa'i dpa' bo yab yum bza' btung bcud kyis mnyes te mchod pas tshim par bsam zhing /_'khor lo lngar mkha' 'gro dang /_/_lus phyi nang du dpa' bo mkha' 'gro til gyi gang bu kha phye ba tsam dang*/_zhi khro dang bla ma brgyud pa rnams nang du gsal btab la/_bza' btung rol bas mnyes pa dang /_ya rkan ma rkan la mkha' 'gro yab yum lnga gsal btab la/_lce mchod pa'i lha mos mchod rdzas phul bas shin tu mnyes par bsams la rol phyin pa dang*/ dgyes shing tshim pas longs spyod do/_/tshogs khang lha yi gzhal yas khang // 'gro kun lha yi dkyil 'khor te/_/bza' btung bde chen mchod pa'i rdzas// thams cad ye shes chen po'i ngang /_/dgyes shing rol pas longs spyod pa// bsod nams phung po dpag tu med/_/kun tu bzang po'i rnam 'phrul yin// shin tu bza' bar mi bya zhing /_/rtsod dang ku co bya ba min/_/rdo rje'i glu dang bkra shis brjod/_/tshe 'dir bsam pa kun 'grub cing /_/phyi ma mngon par sangs rgyas zhing /_/bde chen mkha' spyod gnas su 'gro/_/de nas lhag ma'i 

gtor ma bsdus te//tshogs kyi slob dpon gyis kha phru btab la mdo phyogs bzhag la/_b+tso las kyi mkha' 'gro mi bsrun ma/_/'jig rten mkha' 'gro rdzu 'phrul can/_/sha za mkha' 'gro yang sprul dang /_/gzhan yang mkha' 'gro'i tshogs mang po/_/lhag ma'i gtor ma 'di khyer la/_/bgegs dang bar chad zhi ba dang /_/yid la bsam pa kun 'grub mdzod/_/\u0f00 sna tshogs DA ki ni/_sha za DA ki ni/_'jig rten DA ki ni ha ri ni sa kha kha khA hi khA hi/_zhes pas gtong ngo /_/de nas gtor ma gshegs la/_dmigs bsal yod na zor 'phangs pa ste/bgegs steng du zor cig 'phen/_/mkha' 'gro dam can rgya mtsho dang // 'jig rten dregs byed sde brgyad tshogs/_/kun kyang drag po'i zor thogs nas/_/dgra bgegs steng du mA ra ya/_/nyon mongs dug lnga'i dgra bgegs la//ye shes rnam lnga'i zer 'phangs pas/_/srid gsum 'khor ba rab stongs te/_/thams cad bde chen sangs rgyas shog_/ces brjod nas/_bstan ma skyong ba ni/_/_b+tso dpal chen yab yum bka' nyan ma/_/_/shar nas gshegs pa'i mkha' 'gro bdun/_/drug ni ye shes dbyings na bzhugs/_/gcig ni thabs kyi sgo ba mdzad/_/_/rdo rje rigs kyi mkha' 'gro bdun/_/dam rdzas gtor ma 'di bzhes la/_khyod kyis zhi ba'i las mdzod cig_/b+h+yoH dpal chen yab yum bka' nyan pa/_/lho nas gshegs pa'i mkha' 'gro bdun/_/drug ni ye shes dbyings na bzhugs/_/gcig ni thabs kyi sgo ba mdzad/_/rin chen rigs kyi mkha' 'gro bdun/_/dam rdzas gtor ma 'di bzhes pa/_khyod kyis rgyas pa'i 

las mdzod cig_/_/b+h+yoH dpal chen yab yum bka' nyan ma/_/nub nas gshegs pa'i mkha' 'gro bdun/_/_drug ni ye shes dbyings na bzhugs/_/ gcig ni thabs kyi sgo ba mdzad/_/pad+ma rigs kyi mkha' 'gro bdun/_/dam rdzas gtor ma 'di bzhes la/_/_khyod kyis dbang gi las mdzod cig_/_/b+h+yoH dpal chen yab yum bka' nyan ma/_/byang nas gshegs pa'i mkha' 'gro bdun/_/drug ni ye shes dbyings na bzhugs/_/gcig ni thabs kyi sgo ba mdzad/_/las kyi rigs kyi mkha' 'gro bdun/_/dam rdzas gtor ma 'di bzhes la/_khyod kyis drag po'i las mdzod cig_/b+h+yoH dpal chen yab yum bde gshegs bka' nyan tshogs/_/dbang phyug nyer brgyad mkha' 'gro sum cu gnyis/_/ging chen bco brgyad lang ka dur khrod bdag_/ma bdun sring bzhi 'bar brgyad drug cu bzhi/_/bstan pa bcu gnyis so so'i g.yag 'khor bcas/_/bshes gnyen klong rdzogs pad+ma'i spyan snga ru/_khas blangs dam bcas bka' yi gtor ma longs/_/zhi rgyas dbang drag dgug bcing mnan gzir sogs/_/bcol ba'i 'phrin las ma lus 'grub par mdzod/_/ces rol mo'i sgras gtor ma btang la/_phyir log pa dang gtor gzhong sbubs la/_dgra bgegs yod na de'i 'og tu ling+ga bcug nas/_bro brdung ba ni/_hri dmar nag gru gsum me yi dkyil 'khor nas/_/'jigs byed khro rgyal rta mgrin khros pa'i sku/_/gnyis med 'khril sbyor rdo rje phag mo yum/_/mkha' 'gro dpa' bo dam can rgya mtsho'i tshogs/_/gnyis 'dzin 'khor ba'i bag chags la// gnyis med rta bro chems se chem/_/rta bro 'khor gcig dang po la/_/bdud 

'dul 'joms pa chen po'i bro/_/nga rgyal 'joms pa'i mkha' 'gro ma/_/zhing bcu'i tshogs la da rdungs shig_/rta bro 'khor gnyis bar ma la/_/srin po sha za'i longs spyod bro/_/_/zhe sdang 'joms pa'i mkha' 'gro ma/_/'byung po'i tshogs la da rdungs shig_/rta bro 'khor gsum tha ma la/_khams gsum khrag nad nad kyi bro/_/gti mug 'joms pa'i mkha' 'gro ma/_/'khor ba'i gcong nad skran la rdungs/_/_/rdul du rlogs shig dgra dang bgegs/_/_/rgya mtsho'i gting sba ri rab mnan/_/'khor bskyon chu srin kha ru bor/_/\u0f00 AHhA~M hU~M b+ha ya nan/_zhes bro brdung ngo /_/de nas me tog thogs la/_ma 'byor ba dang nyams pa dang /_/gang yang bdag rmongs blo yis ni/_/bgyis pa dang ni bgyid stsal ba/_/de kun mgon pos bzod par mdzod/_/ces brjod la/_yi ge brgya pa bzlas nas thal mo sbyar te/_/ye shes rnam dag lhun gyis grub pa'i lha/_/bla ma bde gshegs ye shes mkha' 'gro dang /_/dus rnams kun tu 'du 'bral med pa yi/_/bde chen sa la rtag tu rol bar shog_/he ru ka dpal grong khyer du/_/tshogs kyi 'khor los mchod pa yis/_/bdag dang 'gro ba ma lus kun/_/dkyil 'khor gcig tu 'grub par shog_/bdag gi dge ba'i rtsa ba 'di yis ni/_/phan bde'i 'byung gnas bstan pa 'phel ba dang*/_/phyogs rnams bkra shis bde legs phun sum tshogs/_/gnas skabs mthar thug bsam pa 'grub par shog_/\u0f00 khyed kyis sems can don kun mdzod/_/rjes su mthun pa'i dngos grub stsol/_/sangs rgyas yul du gshegs nas kyang /_/ slar yang 'byon par mdzad du gsol/_/\u0f00 badzra mus ye shes pa gshegs 

nas/_/dzaHhU~M baM hoHsa dam tshig gi dkyil 'khor bdag la bsdus te/_/chos thams cad rang bzhin gyis stong par mos par byas la/_/yang bkra shis kyi lha tshogs bsams te/_/me tog dang rol mo'i sgras mgrin gcig tu/_/ngo bo rang bzhin thugs rje mngon du gyur/_/chos dbyings rnam dag klong la mnga' brnyes pa'i/_/bla ma yi dam rnams kyi bkra shis gang*/_/bkra shis des kyang deng 'dir bde legs shog_/dkar mo zhi mdzad gar sgyur sgeg pa mo/_/me long ye shes rdo rje mkha' 'gro ma/_/sku la dbang bsgyur bkra shis gang legs pa/_/bkra shis des kyang deng 'dir bde legs shog_/ser mo rgyas mdzad gar sgyur sgeg pa mo/_/mnyam nyid ye shes rin chen mkha' 'gro ma/_/yon tan dbang bsgyur bkra shis gang lags pa/_/_bkra shis des kyang deng 'dir bde legs shog_/dmar mo dbang mdzad gar skyur sgeg pa mo/_/kun rtog ye shes pad+ma mkha' 'gro ma/_/gsung la dbang bsgyur bkra shis gang lags pa// bkra shis des kyang deng 'dir bde legs shog_/ljang gu las mdzad gar sgyur sgeg pa mo/_/bya grub ye shes las kyi mkha' 'gro ma/_/phrin las dbang bsgyur bkra shis gang lags pa/_/bkra shis des kyang deng 'dir bde legs shog_/mthing gsal byang chub gar sgyur sgeg pa mo/_/chos dbyings ye shes sangs rgyas mkha' 'gro ma/_/thugs la dbang bsgyur bkra shis gang lags pa//bkra shis des kyang deng 'dir bde legs shog_/sna tshogs mkha' 'gro dur khrod brgyad kyi bdag_/tshogs la dbang bsgyur 'jig rten mkha' 'gro ma//bka' srung dam can rgya mtsho'i bkra shis gang*/_/bkra shis des kyang deng 

'dir bde legs shog_/ces brjod do/_/rang bzhin dge ba'i phun tshogs chu gter las/_/stong pa'i 'dab stong snying rje'i snying po can/_/kun dga'i dus ston rgya cher 'phel byed 'dis/_/bsod nams ye shes tshogs chen rdzogs par shog_/sku bzhi'i rgya mtsho bde chen chu bzhi'i gnas/_/ye shes klu dbang 'byor ba'i rang bzhin las/_/tshogs mchod rgya mtsho'i sprin gyi bla bre 'dis/_/rang gzhan don gnyis lhun gyis 'grub par shog_/tshogs mchod rgya mtsho'i sprin zhes bya ba/o rgyan rin po che pad+ma 'byung gnas kyis byin gyis brlabs pa'i rnal 'byor pa dri med 'od zer gyis gangs ri thod dkar gyi mgul du/_ston rnams kyi zla ba dang po la bkod pa rdzogs so/_/shub+haM//_//

[7.2] @#/_/phyag 'tshal dri med zla rgyas bzhugs/ rin chen shog 'dra/_/ oM badzra gu ru pad+ma [(]a[》]sid+d+ha[) ]si ti AHhUM/_phyogs bcu dus gsum gyi sangs rgyas thams cad kyi thugs ye shes gang chen mtsho'i rgya mtsho las lhun gyis grub pa'i rang bzhin rgyal sras chen po pad+ma 'byung gnas kyi zhabs kyi pad+mo dri ma med pa la dus thams cad du phyag 'tshal zhing skyabs su mchi'o/_/brtse ba chen pos rjes su gzung du gsol/_/mgon po gdod nas rdzogs sangs rgyas/_/bde chen yon tan 'byung ba'i mdzod/_/sangs rgyas kun gyi bla ma mchog_/kun bzang yab yum la phyag 'tshal/_/rigs lnga ye shes lnga yi dngos/_/rdo rje 'chang gi ngo bo nyid/_/zhi dang khro tshul dpag med ston/_/rdo rje sems dpa' la phyag 'tshal/_/rgyal po'i 'phrin las dpag med las/_/ rang byung rig 'dzin kun gyi gtso/_/lha mi'i ston pa bla na med/_/dga' rab rdo rje la phyag 'tshal/_/spangs dang ye shes phun tshogs shing /_/sku dang 'phrin las bsam yas kyi/_/'gro ba'i don gnyis rdzogs mdzad pa/_/shrI sid+ha la phyag 'tshal/_bde gshegs rgya mtsho'i rnam 'phrul las/_/rang byung ge sar pad+ma'i steng /_/mtshan rdzogs dpe byad 'bar ba'i sku/_/pad+ma 'byung gnas la phyag 'tshal/_/ngo bo ye nas kun tu bzang /_/rang bzhin bde gshegs 'od dpag med/_/thugs rje pad+ma sku sprul pa/_/shAkya seng ge la phyag 'tshal/_/sku gsum mdzad pa'i 'phrin las kyis/_/gdul bya'i re ba rnam skong zhing /_/

mkha' 'gro 'bar ba'i sprin 'phro ba/_/pad+ma rgyal po la phyag 'tshal/_/ji snyed ji bzhin thams cad mkhyen/_/sna tshogs chos kyi rnga sgra yis/_/bdud dang mu stegs tshar gcod pa'i/_/blo ldan mchog sred la phyag 'tshal/_/kun mkhyen ye shes gangs ri las/_/rnam grol mchog gi go 'phang brnyes/_/dpag med 'khor ba'i tshogs nang na/_/seng ge'i sgra sgrogs la phyag 'tshal/_/thugs rje'i char sprin rol pa las/_/phan bde'i glog phreng char 'bebs shing /_/'gro blo'i phun tshogs rgyas mdzad pa/_/pad+ma saM b+ha la phyag 'tshal/_/mkhyen brtse'i 'od stong dkyil 'khor gyis/_/gsung rab pad+ma rgyas mdzad cing /_/'gro ba'i lam yangs dkar por mdzad/_/nyi ma 'od zer la phyag 'tshal/_/rnam sprul drag pos 'dul ba la/_/'jigs rung gar dgu'i nyams ldan zhing /_/_/lha srin gdug pa tshar gcod pa'i/_/rdo rje gro lod la phyag 'tshal/_/mkha' 'gro 'bar ba'i sprin phung las/_/dngos grub bdud rtsi'i char 'bebs shing /_/bde chen rgyal ba mnyes mdzad yum/_/mkhar chen mtsho rgyal la phyag 'tshal/_/shes bya'i dkyil 'khor rab rgyas shing /_/dam chos rin chen mdzod 'dzin pa/_/ zab mo'i dgongs gter rgyas mdzad pa'i/_/dri med 'od zer la phyag 'tshal/_/'di nas/_sku gsum snying po'i don rtogs shing /_/mkhyen brtse'i rol pa dpag yas kyis/_/'gro ba'i lam bzang ston mdzad pa/_/sprul sku legs ldan la phyag 'tshal/_/thugs rje'i mnga' bdag shAkya'i sras/_/bslab gsum rgyan gyis rab mdzes shing /_/theg gsum snying po'i don rtogs pa/_/shan+ta de ba la phyag 'tshal/_/mdo rgyud shes bya'i gnas la mkhas/_/bslab gsum 

rin chen rgyan gyis mdzes/_/a ti gsang mdzod 'dzin pa'i pha/_/chos kyi grags pa la phyag 'tshal/_/grub thob rje yi rgyud par 'khrungs/_/sna tshogs thabs kyis 'gro ba 'dul/_/gnas lnga rig pa'i paN+Di ta/_/nyi ma 'od zer la phyag 'tshal/_/byang chub sems kyi dkyil 'khor du/_/bskyed rdzogs gnyis la brtan pa thob/_/sku lnga yongs rdzogs 'gro ba'i mgon/_/byang sems chen po la phyag 'tshal/_/rgyal ba kun gyi gsang ba'i mdzod 'dzin cing /_/'gro ba'i gnyen mchog sangs rgyas mi gzugs can/_/gu ru'i sprul pa gtsug rgyan chos kyi rje/_/dpal ldan bla ma la phyag 'tshal/_/'di yan kha bskang /_/chos dbyings bde chen nam mkha'i klong /_/ye shes mkha' 'gro'i sprin 'phro ba/_/_rgyal ba sras bcas kun gyi yum/_/rdo rje phag mo la phyag 'tshal/_/rang nyid chos dbyings rol pa las/_/sna tshogs thabs kyi rnam 'phrul gyis/_/'phrin las rnam bzhi'i las mdzad pa/_/dam can rgya mtsho la phyag 'tshal/_/gzhan yang phyogs bcu'i rig 'dzin dang /_/bde gshegs tshogs dang 'phags pa'i tshogs/_/mkha' 'gro bde chen rgya mtsho dang /_/mchod 'os kun la bdag phyag 'tshal/_/zhing rnams kun gyi rdul phran gyis/_/grangs dang mnyam pa'i lus sprul te/_/phyi nang gsang ba'i mchod sprin ni/_/nam mkha' rab 'byams yongs bkang ste/_/bla med bla ma'i tshogs rnams dang*/_/rgyal dang rgyal sras 'phags pa'i tshogs/_/mchod 'os rnams la mchod par bgyi/_/thog ma med nas lus dang ngag_/yid kyis sdig pa'i las bgyis pa/_/de kun rab tu 'gyod sems kyis/_/mchod 'os rnams kyi spyan sngar bshags/_/shes dang mi 

spang dang du blang /_/sgrub dang khas blangs la sogs pa/_/rtsa ba yan lag dam tshig las/_/'gal zhing nyams pa so sor bshags/_/bdag gzhan kun gyi dus gsum gyi/_/dge ba kun la yi rang zhing /_/'gro ba'i khams dang mos pa dang /_/blo yi rim pa ji bzhin du/_/theg pa sna tshogs thabs tshul gyis/_/chos kyi 'khor lo bskor bar bskul/_/deng nas srid pa ma stongs bar/_/mya ngan mi 'da' rtag bzhugs nas/_/thugs rje'i rnam 'phrul dpag yas kyi/_/'gro ba'i don gnyis mdzad par gsol/_/bdag gzhan dus gsum dge ba kun/_/ma lus blo yis gcig bsdus nas/_/sems can kun gyi don gyi phyir/_/rgyal ba'i go 'phang thob par shog_/dus gsum srid pa'i sems can kun/_/rdo rje theg la rab bzhugs nas/_/gnyis med ye shes don rtogs nas/_/_/tshe 'di nyid la sangs rgyas shog_/rnam smin 'byung ba'i lus 'di yang /_/mngon sum 'od gsal bsgoms pa yis/_/rang dengs 'od kyi phung po ru/_/tshe 'di nyid la 'grub par shog_/phyogs mtha' gtug pa'i sems can kun/_/bde thob sdug bsngal kun bral te/_/dam pa rnams las chos thob nas/_/thar pa'i grong du phyin par shog_/_/bdag kyang deng nas dus kun tu/_/zab mo'i chos rnams 'dzin pa dang /_/rgyal ba rnams kyis ma bsgral ba'i/_/'gro kun ma lus sgrol par shog_/_/bdag gi bde ba'i cha shas kyis/_/semasaM can rnams ni nyer 'tsho zhing /_/sems can sdug bsngal ma lus kun/_/bdag la smin nas grol bar shog_/_/bdag gi brtsams pa thams cad kun/_/sems can don las ma gtogs pa/_/gzhan du rdul tsam 

mi dmigs pas/_/'gro ba'i don gnyis 'grub par shog_/bar do'i yul la 'jug pa'i tshe/_/'od gsal rang ngo shes pa yis/_/gdod ma'i gzhi la mthar phyin nas/_/_/sems can kun don 'grub par shog_/_/ye shes dag pa'i rang bzhin gyis/_/srid pa'i bar do mi mthong zhing /_/phyogs bcu rang bzhin sprul pa'i zhing /_/bgrod nas 'gro ba sgrol bar shog_/pad+ma'i mtsho la bung ba ltar/_/'gro la las 'brel yongs stsal te/_/dri med ye shes 'od zer gyis/_/ skal ldan snang ba 'byed paRa shog_/_/bdag blo'i dge legs phun tshogs kyis/_/'gro ba'i bsam pa kun 'grub ste/_/srid na 'ga' yang mi gnas par//phyam cig sangs rgyas 'grub par shog_/mkha' 'gro snying tig gi phyag 'tshal dri med zla rgyas zhes bya ba/_o rgyan pad+ma'i thugs kyi 'od zer blo'i pad+mor reg pas 'dzum par byas pa'i rnal 'byor pa dri med 'od zer gyis/ ston gsum gangs ri thod dkar du sbyar ba rdzogs so/_/dri med 'od zer gyi rjes su sku gsum snying po zhes pa nas dpal ldan bla ma la phyag 'tshal zhes pa'i bar kha bskang byas pa zhig yin 'dra bas nges par mdzod//_//

[7.3]@#/_/gsol 'debs bdud rtsi'i chu rgyun bzhugs/ rin chen shog 'dra/ oM AHhU~M/_byin rlabs bdud rtsi'i sprin 'khrigs shing*/_/dngos grub rgya mtsho'i char 'bebs pa'i/_/bla ma kun la gsol ba 'debs/_/ci bsam 'grub par byin gyis rlobs/_/rang bzhin gdod ma'i pho brang du/_/sku dang ye shes 'du 'bral med/_/kun bzang yab yum gsol ba 'debs/_/gzhi thog grol bar byin gyis rlobs/_/bde chen 'og min pho brang du/_/rigs lnga bde gshegs rdo rje 'chang*/_/rdo rje sems dpar gsol ba 'debs/_/lhun grub rtogs par byin gyis rlobs/_/me ri 'bar ba'i pho brang du/_/thabs mkhas thugs rje'i sprin tshogs can/_/dga' rab rdo rjer gsol ba 'debs/_/rig 'dzin thob par byin gyis rlobs/_/rtsub 'gyur tshal gyi pho brang du/_/ye shes lnga lngar 'gro ba'i yab/_/shrI sid+har gsol ba 'debs/_/gnas lugs rtogs par byin gyis rlobs/_/so sa gling gi pho brang du/_/mchog dang thung mong dngos grub brnyes/_/pad+ma thod phreng gsol ba 'debs/_/sku gsum 'grub par byin gyis rlobs/_/o rgyan yul gyi pho brang du/_/mkha' 'gro dpag med kun gyi gtso/_/ye shes mtsho rgyal gsol ba 'debs/_/bdag rgyud grol bar byin gyis rlobs/_/rang byung ye shes pho brang du/_/snying po'i don rtogs byin rlabs ldan/_/dri med 'od zer gsol ba 'debs/_/'ja' lus 'grub par byin gyis rlobs/_/chos sdings dpal gyi pho brang du/_/theg mchog chos 'khor kun 

gyi bdag_/chos kyi grags par gsol ba 'debs/_/gzhan don 'grub par byin gyis rlobs/_/grog ri o rgyan yang dben du/_/bslab gsum nor bu'i rgyal mtshan 'dzin/_/nyi ma 'od zer gsol ba 'debs/_/dgos 'dod 'grub par byin gyis rlobs/_/dkar po chos lung dgon pa ru/_/rdo rje snying po'i dngos grub brnyes/_/kun dga' rgyal mtshan gsol ba 'debs/_/zab lam mthar phyin byin gyis rlobs/_/kun bzang gling gi pho brang du/_/zab don rgya mtsho'i bstan pa 'di/_/_/chos dbyings grags par gsol ba 'debs/_/ thams cad mkhyen par byin gyis rlobs/_/spyi gtsug nyi zla'i gdan steng du/_/ smin grol mchog gi dngos grub brnyes/_/rtsa ba'i bla mar gsol ba 'debs/_/_/sku lnga lhun grub byin gyis rlobs/_khra mo brag gi pho brang du/_/tshe gcig sangs rgyas 'grub pa'i mchog_/mkha' 'gro snying tig gsol ba 'debs/_/_/lhag med 'grub par byin gyis rlobs/_/las can 'du ba'i pho brang du/_/mthu stobs rdzu 'phrul thogs pa med/_/gter srung rnams la gsol ba 'debs/_/bar chad zhi bar byin gyis rlobs/_/gar bzhugs chos kyi pho brang du/_/bslab gsum sgrub pa'i rgyal mtshan 'dzin/_/chos mdzad yongs la gsol ba 'debs/_/bstan pa gnas par byin gyis rlobs/_/rang lus lha yi pho brang du/_/stong gsal ye nas lhun gyis grub/_/zhi khro rab 'byams gsol ba 'debs/_/'od gsal 'byongs par byin gyis rlobs/_/grags stong gsum gi pho brang du/_/rtsa gnas yi ge'i 'khor lo nyid/_/rang byung ye nas gsol ba 'debs/_/tshangs dbyangs thob par byin gyis rlobs/_/sems nyid 

don gyi pho brang du/_/thams cad ma skyes mnyam pa nyid/_/rig stong chos skur gsol ba 'debs/_/rang shar rang grol byin gyis rlobs/_/snang srid snod bcud pho brang du/_/thams cad ye nas sangs rgyas zhing /_/srid gsum yongs la gsol ba 'debs/_/mnyam nyid rtogs par byin gyis rlobs/_/mtha' grol klong yangs pho brang du/_/mtha' bral gnyis med nam mkha'i don/_/lta ba mchog la gsol ba 'debs/_/phyogs lhung med par byin gyis rlobs/_/'od gsal don gyi pho brang du/_/gsal stong gnyis med gnyug ma'i don/_/sgom pa mchog la gsol ba 'debs/_/gsal 'grib med par byin gyis rlobs/_/ blang dor med pa'i pho brang du/_/thams cad ye shes sgyu ma'i ngang /_/spyod pa mchog la gsol ba 'debs/_/gnyis 'dzin zhig par byin gyis rlobs/_/re dogs med pa'i pho brang du/_/rang rig 'od gsal 'pho 'gyur med/_/'bras bu mchog la gsol ba 'debs/_/zad sar 'khyol bar byin gyis rlobs/_/ dus gsum bde gshegs thams cad dang /_/mchod 'os rnams la dus kun tu/_/snying nas gus pas gsol ba 'debs/_/'phrin las 'grub par byin gyis rlobs/_/byams dang snying rje 'byongs pa dang*/_/nges 'byung skyo shas skye ba dang /_/nyin mtshan chos kyi 'da' ba dang /_/blo sna thung bar byin gyis rlobs/_/snang srid bla mar rtogs pa dang /_/byin rlabs rgyun chad med pa dang /_/dag snang phyogs med 'char ba dang*/_/mos gus skye bar byin gyis rlobs/_/rtag tu dben par gnas pa dang*/_/rnam g.yeng 'du 'dzi med pa dang /_/dngos 'dzin 'khrul pa zhig pa dang /_/lam sna zin par byin gyis 

rlobs/_/tshe 'di chos kyi 'da' ba dang /_/rtag tu bla ma mnyes pa dang /_/sgrub pa mtha' ru phyin pa dang /_/_/gzhan don 'grub par byin gyis rlobs/_/las dang nyon mongs zad pa dang /_/byang chub lam la brtson pa dang /_/sa dang lam rnams rdzogs pa dang*/_/sangs rgyas 'grub par byin gyis rlobs/_/tshe 'dir 'od lus 'grub pa dang /_/bar do rang ngo shes pa dang /_/rang bzhin sprul par skye ba dang /_/don gnyis 'grub par byin gyis rlobs/_/gsol 'debs bdud rtsi'i chu rgyun gyi/_/dge bas srid pa'i sems can kun/_/'khor ba'i rgya mtsho rab brgal te/_/phyam cig sangs rgyas 'grub par shog_/gsol 'debs bdud rtsi'i chu rgyun zhes bya ba/_/mkha' 'gro snying tig gi rnal 'byor pa dri med 'od zer gyis gangs ri thod dkar gyi mgul du ston gsum me tog dang 'bras bu smin pa'i dus su sbyar ba dge'o/_/dri med 'od zer gyi rjes kyi sh+lo ka lnga kha skong yin pa 'dra'o//_//

7.4 @#/_khrid yig nor bu lugs bzhugs pa legs so/_/ rin chen shog 'dra/ mkha' 'gro snying tig gi khrid yig nor bu lugs su gdab pa zhes bya ba/_dpal kun tu bzang po la phyag 'tshal lo/_/gdod nas rnam dag chos sku'i mkha' dbyings las/_/nges pa lnga ldan gzugs sku'i dkyil 'khor rgyas/_/mdzad pa'i zer gyis gdul bya'i pad tshal 'dzum/_/'gro kun 'dren pa de la phyag 'tshal lo/_/mtsho dbus ge sar pad+ma'i snying po la/_/ya mtshan mchog brnyes bde gshegs pad+ma ni/_/sku dang ye shes 'du 'bral med pa yis/_/'gro ba'i don gnyis lhun gyis grub la 'dud/_/dpal gyi mchims phu pad+ma'i nags khrod du/_/mkha' dbyings rnam dag mkha' 'gros byin brlabs nas/_/gsang ba'i khrid yig rab gsang snying po'i don/_/nor bu'i dbang po nor bu'i lugs 'di rtsom/_/ 'dir rdzogs pa chen po mkha' 'gro snying tig gtan la 'bebs par byed de/_/_de la bla ma brgyud pa'i rim pa dang /_de las byung ba'i man ngag gnyis las/_dang po ni gnas phun sum tshogs pa/_chos kyi dbyings kyi pho brang rnam dag stug po bkod pa bde ba'i zhing na/_ston pa phun sum tshogs pa dpal kun tu bzang po yab yum chos sku spros pa dang bral ba'i ngang las/ longs sku rigs lnga lhun rdzogs kyi rnam par bzhengs te/_/chos phun sum tshogs par rang bzhin rdzogs pa chen po 'od lnga lhun grub kyis bstan pa/

'khor phun sum tshogs pa longs sku rdo rje sems dpa' la/_dus phun sum tshogs pa gzhir rdzogs 'pho 'gyur med pa'i tshe/_rang bzhin gyi byin gyis brlabs kyis gsungs/_des dur khrod me ri 'bar ba'i gzhal yas su sprul pa'i sku dga' rab rdo rje la tshig sdeb sbyor legs pa'i sgo nas gsungs/_des rtsub 'gyur tshal gyi dur khrod du/_slob dpon chen po shrI sid+ha la gsungs/_ des dur khrod chen po so sa'i gling du/_o rgyan gyi slob dpon pad+ma thod phreng rtsal la gsungs/_des gzho stod te sgro brag dkar du rdo rje phag mo dang dbyer med pa'i mkha' 'gro ye shes mtsho rgyal la gsungs/_des mchims phu dpal gyi nags khrod ri mo can gyi dben gnas su pad+ma las 'brel rtsal la gsungs so/__/_ gnyis pa de las byung ba'i gdams pa ni chos kyi sku'e bstan pa phun sum tshogs pa ste/_thun mong gi sngon 'gros sems sbyang ba dang /_thun mong ma yin pa'i sngon 'gros smin grol gyi lam la 'god pa gnyis las/_dang po la/_ snang srid bum pa'i lam khyer/_sgrib sbyong maN+Dal gyi lam khyer/_tshe mi rtag pa'i lam khyer/_'khor ba rgyu 'bras kyi lam khyer/_tshad med bzhi'i lam khyer/_byang chub mchog tu sems bskyed pa'i lam khyer/_sgrib sbyong yig brgya'i lam khyer dang*bdun*las/_dang po ni*chos thams cad rang bzhin gyis stong pa'i ngang las/_o rgyan gyi yul 'od lnga'i zhing khams rnam par dag pa na/_thod pa skam rlon gyi gzhal med khang sgo bzhi rta babs dang ldan pa dkyil 'khor gyi rgyan yongs su rdzogs pa'i dbus na/_seng ge rin po che'i khri rkang gis bteg pa'i 

steng nyi zla pad+ma'i gdan la hUM mthing nag las/_rang nyid pad+ma thod phreng sku mdog mthing nag gyad kyi dor stabs su bzhugs pa/_zhal gcig phyag gnyis rdo rje dang dril bu 'dzin pas yum dang mnyam par sbyor ba/_dbu skra dmar seRa sbrul nag dang thod skam gyi brgyan pa'i pang na yum mkhar chen bza' mtsho rgyal dang mkha' lding bza' gnyis mar me'i grib ma ltar gnyis su snang yang ngo bo gcig pas/_gri gug dang thod pa 'dzin cing yab la 'khyud pa/_dmar mo rin po che dang rus pas brgyan pa ste/_sgeg pa/_dpa' ba/_mi sdug pa/_rgod dang gshe dang 'jigs su rung ba/_snying rje rngam dang zhi ba ste/_ gar dgu'i nyams dang ldan pa'o/__/_phyogs bzhir ha ri ni sa las mkha' 'gro bzhi dang /_sgo ma bzhi'i mtshan pa'o/__/_gtso bo'i snying nang du rtsa ba'i bla ma he ru ka'i rnam par bzhugs pa/_smin mtshams su pad+ma thod phreng khro bo'i rnam pa la mtshan brgyad kyis bskor ba/_spyi bor kun bzang yab yum la brgyud pa'i bla mas bskor ba'i 'od zer kyis ye shes pa spyan drangs la bstim nas/_O~M badzra gu ru pad+ma sid+d+hi thod phreng rtsal AHhUM/_zhes bzlas pas/_snang srid thams cad lha dang lha mor gyur pa thams cad kyis de skad ces bzlas par bsams nas/_ mthar thugs ka'i bla ma la bsdus pa yang mi dmigs par bsams la bsngo ba bya'o/__/_ gnyis pa sgrib sbyong maN+Dal gyi lam khyer ni/_legs par bkod de gnyis kyis langs la/_phyogs bzhi thal mos skyor te phyi'i maN+Dal tshangs chen gyi bskal pa gcig bla ma yi dam mkha' 'gro gter srung dang bcas pa la 

'bul ba ni/_rigs lnga'i sku las chags pa 'jig rten nam mkha'i mtha' klas pa/_zlum po dang /_gru bzhi dang /_gru gsum dang /_sog kha dang /_gzhi phyal ba la sogs par bsams la/_oM AHhUM/_rin chen maN+Dal kun bzang mchod pa'i sprin/_rigs lnga'i zhing khams rgya mtshos brgyan pa 'di/__/_bla ma yi dam mkha' 'gro'i tshogs la 'bul/__/_'gro kun rnam dag zhing la spyod par shog/_ces pa gsum dang /_gnyis pa bkod la/_tshangs pa rnga sgra'i 'jig rten 'og min gyi gnas/__/_rnam dag stug po bkod pa bde ba'i zhing /__/_dkyil 'khor gyi bkod pa phun sum tshogs par dmigs la/_ye shes maN+Dal Rin chen gzhal med khang /__/_sgo bzhi rta babs 'khor lo rgyal mtshan sogs/__/_ bkod pa'i sprin phung rgya mtsho legs phul bas/__/_'gro kun mkha' spyod bde chen bgrod par shog/_ces pa gsum dang /_gsum pa bkod la/_rdo rje snying po'i 'jig rten rang snang rnam par dag pa'i 'od gsal la dmigs la/_rang bzhin ma skyes gdod nas 'od gsal zhing /__/_sku dang thig les legs par brgyan pa 'di/_/_dngos po mtshan ma med par phul ba yis/__/_'gro kun gdod ma'i gnas su grol bar shog/_ces pa gsum gyis dbul lo/__/_ gsum pa tshe mi rtag pa'i lam khyer ni/_phyi dus bzhi'i 'gyur ba/_ nang 'byung bzhi'i 'gyur ba/_gsang ba 'byung bzhi thim tshul/_skad cig thang cig mi rtag pas kyang rang gi tshe mi rtag par 'chi bar nges par bsgoms pa'o/__/_ bzhi pa 'khor ba rgyu 'bras kyi lam khyer ni/_'khor ba'i bde sdug dge 

sdig gi las las gyur bar shes pas sngar byas kyi sdig pa bshags/_phyis bsdam zhing dge ba 'ba' zhig sgrub par dam bca'o/__/_ lnga pa tshad med bzhi'i lam khyer ni/_sems can bde ba dang mi ldan pa rnam bde ba phun sum tshogs pa dang phrad/_sdug bsngal gyis nyam thag pa rnams de dang bral/_bde ba dang skyid pa sems can la mi 'bral bar gyur cig/_nye ring chags sdang can rnams sems snyoms par shog cig snyam du snying nas bsgom pa'o/__/_ drug pa byang chub mchog tu sems bskyed pa'i lam khyer ni/_'di ltar 'khor ba'i sems can thams cad sangs rgyas kyi sa la 'god par bya snyam du kun rdzob dang /_rang gi sems don dam pa stong pa nyid ye nas sangs rgyas pa'i rang bzhin du gsal gdab pa don dam gyi byang chub mchog tu sems bskyed pa/_bdag dang mtha' yas sems can rnams/__/_ye nas sangs rgyas yin pa la/__/_yin par shes pa'i bdag nyid du/__/_byang chub mchog tu sems bskyed do/__/_zhes pa gsum brjod pa'o/__/_ bdun pa sgrib sbyong yig brgya'i lam khyer ni/__/_skad cig gis pad zla'i steng du rang nyid rdo rje sems dpa' dkar po yab yum/_rdo rje dang dril bu 'dzin pa'i thugs kar pad zla'i steng du hUM la yi ge brgya pa mthing dmar dkar gsum gyis bskor ba las 'od zer byung /_bdag dang sems can gyi lus ngag yid gsum gyi sgrib pa dag par bsams la yi ge brgya pa ci 'grub bzlas te/_rjes mi dmigs pa'i ngang las/__/_rang bzhin dag pa'i dge ba 

'dis/__/_'khor ba ngan song dong sprugs te/__/_srid na 'ga' yang mi gnas par/__/_thams cad sangs rgyas nyid thob shog/_ces bsngo ba bya'o/__/_ gnyis pa thun mong ma yin pa la/_smin grol gyi lam la 'god pa'i man ngag la/__/_ma smin pa smin par byed pa'i dbang dang /_smin pa grol bar byed pa'i gdams pa gnyis las/_dang po ni skabs 'dir dbang bskur ro/__/_ gnyis pa la sngon 'gro rnam pa gsum gyis sems kyi ngo bo ngo sprad pa/_ dngos gzhi rnam pa gsum gyis ye shes kyi ngo bo ngo sprad pa/_rjes rgyab chos gsum gyis yid ches bskyed pa gsum las/_dang po la'ang phyi lus ngag yid gsum gyi sngon 'gros sgo gsum gyi 'khrul pa bshig pa/_nang lus ngag yid gsum gyi sngon 'gros sgo gsum gyi sgrib pa sbyang ba/_gsang ba lus ngag yid gsum gyi sngon 'gros sgo gsum gyi gnas lugs bstan pa dang gsum las/_ dang po la'ang gnyis las/_ru shan dbye ba ni mi med pa'i lung pa stong par song ste/_'gro drug lus kyi spyod pa sna tshogs byas pa'i mthar/_sangs rgyas kyi bzhugs stangs bya'o/__/_'dir zhag gsum byas pas phyis so sor ma byas kyang chog pa'o/__/_ gnyis pa sngon 'gro dngos ni/_lag pa spyi bor thal mo sbyar/_rgal tshigs bsrang /_rkang pa'i mthil sprad de nyin mtshan med par gnas pa'o/__/_ gnyis pa ngag la'ang gnyis las/_ru shan dbye ba ni dben par sgra skad sna tshogs pa brjod pa'i mthar/_chos kyi sgra dbyangs la bslab bo/__/_sngon 'gro dngos la/_rgyas gdab pa/_rtsal sbyang ba/_mnyen btsal zhing lam du 

'jug pa gsum las/_dang po la phyi snang ba la rgyas gdab pa dang /_nang phung po la rgyas gdab pa gnyis las/_dang po ni phyi rol gyi snang ba thams cad hUM du shar shar gsal ba la/_hUM chung mang pos gang nas steng 'og phyogs mtshams thams cad 'od gsal gyi zhing khams hUM ye shes lnga'i rang 'od dang bcas pas me re re khengs par bsam mo/__/_de'ang ri hUM chen gyi rtsi shing nags tshal hU~M chung la lo 'dab hU~M phran du bsams te/_hU~M gi glu snyan la ring bar so dang /_mchu ma reg tsam du blang ngo /__/_ gnyis pa nang phung po la rgyas gdab pa ni/_phyi'i hUM de rnams rang gi khong pa'i nang du kha sna dang ba spu'i khung bu nas tshur la sib sib thims nas lus kyi nang khengs par bsam mo/__/_de'ang ri lta bu'i hUM che ba nang du 'jug dus rang gi lus kyang de dang 'tshams pa'i che ba'am/_yang na til 'bru tsam gyi nang du tshud par bsam pa ni/_snang ba nges med la rig pa gtad med shar nas grol ba'o/__/_ gnyis pa rtsal sbyang ba la'ang gnyis las/_phyi snang ba la rtsal sbyong ba ni/_hUM mthing nag ye shes lnga'i me 'od reg pa tsam gyis thal byung du 'bigs par nus pa/__/_gang 'bigs pa'i yul dang 'tshams par bsams la/_steng 'og phyogs mtshams med pa 'bigs par bsams zhing /_hUM gi glu drag la ngar che bar brjod do/__/_/_de yang snang ba thams cad sang sing /__/_khral khrol 'ja' tshon lta bur mos pa bya'o/__/_ gnyis pa nang phung po la rtsal sbyong ba ni/__/_rang gi lus che chung ci 

rigs par sprul la/_hUM des khe khol med par phug pas lus su snang la rags par ma grub par chu'i zla ba lta bur mos par bya'o/__/_ gsum pa mnyen btsal zhing lam du gzhugs pa la'ang gnyis las/_ mnyen btsal pa ni/_shing sdong dang ri la sogs pa la hA~M gis dru bu ltar dkris nas/_phyir phrol ba la shes pa gtad cing hwa gi gla ring bar blang ngo /__/_ gnyis pa lam du gzhug pa ni/_khru re'i sar ri mo srin 'gros su byas la/_mthong snang ma zad kyi bar lam gtod*pa*la hUM khru gang pa mthing nag gcig 'gron po 'gro ba ltar song nas/_mthong ba las 'das pa'i phyogs su'ang sngar bzhin song ste phyir mi ldog par hUM de song bar bsam zhing /_hUM gi glu ring po blang ngo /__/_ gsum pa sems kyi sngon 'gro la'ang gnyis las/_dang po ru shan dbye ba ni/_dben par 'gro drug gi bde sdug dang /_chos dang chos min dgag sgrub sna tshogs bsams pa'i mthar/_bskyed rdzogs kyi don la gzhag go/_ gnyis pa sngon 'gro dngos la gsum las/_dang po byung sa la brtag pa ni/_sems ni dang po gang nas byung /_phyi nang gi yul dang lus rdul phran du gzhig cing brtags pas/_ma rnyed pa ni ye stong rtsa ba dang bral ba'i don rtogs pa'o/__/_gnyis pa da lta gang na gnas brtags pas/_ma rnyed pa ni gzhi med ngos gzung dang bral bar rtogs pa'o/__/_/_gsum pa tha ma gar 'gro brtags pas ma rnyed pa ni sems 'gro 'ong med pa'i don rtogs pa'o/_ gnyis pa nang sgo gsum gyi sngon 'gros sgrib pa sbyang ba ni/_spyi bor a/_

mgrin par su/[ ·]snying gar shr-i/_lte bar tri/_gsang bar pre/_rkang mthil du du bsams la/_'gro drug gi las dang bag chags kyis gang ba sol dong gi du ba 'thul ba lta bu'i spyi bor \u0f00/_mgrin par AH:snying gar hU~M gsum las me 'bar bas yi ge drug dang bag chags kyi sdig sgrib thams cad bsregs nas lus shel gong ltar bsams la/_O~MoM AHhU~M gi glu snyan la ring ba 'bum tsho bdun bzla'o/__/_ gsum pa gsang ba lus ngag yid gsum gyi sngon 'gro sgo gsum gyi gnas lugs bstan pa la/_zhi gnas kyi rang bzhin rgyud la bskyed pa dang*/_ lhag mthong gi rang bzhin ngo sprad pa dang /_zung 'brel gyi rang bzhin la bzla ba gsum las/_dang po la'ang sngon 'gro rnal du dbab pas zhi gnas ma skyes par skyes par byed pa dang /_dngos gzhi sor 'jug pas skyes pa ngo sprad de nyams su blang tshul/_rjes lta stangs gsum gyis rkyen dang bsres te bogs dbyung zhing rtsal spyod pa gsum las/_dang po ni bde ba'i mal du nyal la lus 'gul bskyod dang bral ba/_ngag smra brjod dang bral ba/_sems dran bsam dang bral bas sad la/_khong slod bag phab la phyam gyis skye med bsam brjod dang bral ba'i ngang la 'jog pa'o/__/_des ni sems spros bral zhi gnas kyi don skye nges so/__/_ gnyis pa ni nyan thos kyi lta stangs rnam snang gi chos bdun bcas la/_ mnyam par gzhag nas cung zad brtan pa dang /_byang chub sems dpa'i lta stangs mig bar snang la mda' gang tsam du gtad pas shes pa gsal stong 

rnam par mi rtog pa'i zhi gnas nam mkha' rnam par dag pa'i dkyil lta bu spros pa dang bral ba'i ye shes skye bas de nyid ngo sprad do/__/_ gsum pa ni 'di nyid cung zad brtan nas khro bo'i lta stangs/_dang po gyad kyi dor stabs ni langs te gom pa bgrad mig har por bltas la zhi gnas bsgom mo/__/_ gnyis pa 'jigs pa'i sgeg 'gros ni/_gom pa dal gyis 'dor zhing zhi gnas dang bsre'o/__/_gsum pa seng ge'i mchongs stangs ni/_mchongs rgyug rgod sems dgag sgrub tu 'phror bcug nas zhi gnas kyi don la rtsal sbyangs pas/_phyis spyod lam thams cad zhi gnas su 'char nges so/__/_ gnyis pa lhag mthong gi rang bzhin ngo sprad pa ni gsum te/_sngon 'gro gsum gyis ma skyes pa bskyed pa/_dngos gzhi gsum gyis skyes pa ngo sprad pa dang /_rjes rang grol gsum gyis bogs dbyung shing rtsal sbyang ba'o/__/_dang po la'ang gsum las/_dang po rtog pa rtsad gcod pa ni/_lus ngag yid gsum po 'di'i byed pa po gang du 'dug/_skye ba snga phyir gang la 'gro bar 'dug/_/_ dgag sgrub gang las 'byung bar 'dug brtags pas sems su shes pa'o/_ gnyis pa bar du sems kyi mtshang btsal ba ni/_de ltar sems dang lus ngag yid gsum gcig tu 'dug gam tha dad du 'dug/_dga' mi dga' snyan mi snyan skyid sdug tu byung dus sems dang de dag gcig tu 'dug gam/_ tha dad du 'dug/_gcig na sems la kha dog yod par gyur te lus dang gcig pa'i phyir ro/__/_/_tha dad na so sor gang na 'dug brtags shing dpyad 

pas/_gcig tha dad rtogs pas brtags pa ma rtogs par med par shes pas thams cad sgro btags glo bur bar gtan la phebs so/__/_ gsum pa tha ma byung gnas 'gro gsum la brtag pa ni/__/_de ltar sgro btags glo bur gi sems de phyi nang snod bcud gang las byung /_ rang las sems byung ngam snyam du sems la dpyad pas/_skye ba'i rgyus stong*/_ gnas sa gnas mkhan la brtags pas/_gnas pa'i ngo bos stong /_'gro sa sems kho 'gro mkhan la dpyad pas rang gi ngo bos stong par shes pas dus gsum rtsa ba dang bral ba'i sems su thag chod kyi rtog pa nyi ma shar ba ltar lhag gis skye nges so/__/_ gnyis pa skyes pa ngo sprad tshul la/_gnas pa sems kyi rgyun du shar ba/__/_'phro ba sems kyi rol par shar ba/__/_gnyis med mnyam pa'i ngang du gnas pa'i ngo sprad pa gsum las/_dang po ni/_'char tshul sna tshogs su shar yang /_grub pa gang du'ang ma grub pa'i sems 'di la legs par ltos dang*/_ dga' mi dga' la sogs pa'i rnam pa rnams sems las gzhan du grub pa e 'dug/_dgag sgrub kyi shes pa dang /_de'i rang bzhin so sor e 'dug/_ gang snang gi shes pa der 'dzin dang bral ba'i ngang nas phaT gyis la/_cer gyis ltos la phyam gyis zhog dang*/_rgya mtsho'i rba rlabs zhi ba ltar rtog tshogs chos nyid kyi ngang du lhan gyis gnas pa ni/_rang gnas chos nyid kyi ngo bo ngos bzung phyin chad sems ji ltar gnas kyang de'i ngang la phyam gyis zhog cig/_ gnyis pa ni yang de'i ngang las rtog pa sna tshogs su spros dang /_spros 

pa'i sems de sna tshogs su shar yang /_ngo bor ma grub par rang grol chu'i rba rlabs dang 'dra ba 'di la/_'di yin gyi ched 'dzin ma byed par gang shar gyi rig pa gtad med kyi ngang la rang sar yan du chug dang /_ji ltar 'phros kyang 'phros pa dang grol ba dus mnyam du gnas pa ni ye nas sems kyi gnas lugs yin/_da phyin chad sna tshogs kyi rtog pa la dgag sgrub kyi skyel bsu ma byed par/_da ltar gyi shes pa rang grol gyi ra bar gnyer ga dang ched 'dzin ma byed par yan du chug mdzod/__/_ gsum pa ni de ltar 'phro bdo ba'i dus na mtshang shes pas gzhi las 'phags mi nus par gnas bdo/__/_gnas bdo ba'i dus na rang shar gyi rig pa 'gag med du 'phro bdo yang /_'phro gnas gnyis su med pa rgya mtsho la rlabs bu chung shar nas thim pa lta bu ste/_gang ltar shar zhing gnas kyang /_ der 'dzin gyi 'phro ma mthud na chos nyid kyi rol pa las mi 'da' bas/_da phyin chad 'phro gnas gnyis su med pa la re dogs dgag sgrub kyi 'dzin pas ma bslad par mtha' grol klong yangs chen por ngos zung zhig/_ gsum pa zung 'jug gnyis med du la bzla ba ni/_de ltar gnas pa'i cha nas zhi gnas/_gsal stong shar grol gyi cha nas lhag mthong du ngo sprad kyang /_'di yin gyi gza' gtad dang ngos gzung gi ngo bor grub pa gang yang med pas/__/_bzang ngan gyi nyam snang dang rtog tshogs kyi rol pa thams cad chos nyid kyi rba rlabs shar ba yin pas ye stong rtsa bral chen por la zlos 

gnyis pa dngos gzhi ye shes chen po la ngo sprad pa la/_rab tshe 'dir sangs rgyas pa'i gdams ngag/_'bring bar dor grol ba'i gdams ngag/_tha ma rang bzhin sprul sku'i zhing du sangs rgya ba'i gdams ngag gsum las/_dang po la bzhugs stangs gsum la gzhi bca' ba/_gzigs stangs gsum gyis gnad bstan pa/_snang ba bzhi'i 'char lugs ngos gzung ba dang gsum las/_ dang po ni sku gsum gyi bzhugs stangs gsum ste/_chos sku'i bzhugs stangs seng ge ni/_khyi tshugs mor rkang mthil gnyis sprad pa'i stongs su/_lag pa'i khu tshur bzhag pa bsrang nas mjing pa yud tsam dgyed de mig smin phrag gi nam mkha' la har por blta ba'o/__/_longs sku'i bzhugs stangs glang po ni pus brang sbyar la/_lag pa'i gru mo sa la btsugs te sor mo 'gram pa la brten cing sbyar ba'o/__/_sprul sku'i drang srong tsog pu ni/__/_tsog pu'i lag pa mkhal khung du 'khyud pa'am/__/_pus mo'i steng du bsnol nas bkab pa'o/__/_ gnyis pa ni mig gyen du gzigs pa 'phred du blta ba/_mthur la phyed btsum rab tu zim pas nyi ma'i ngos nas khru gang gi sar ma yengs bar blta ba'o/__/_ gsum pa ni snang ba mi 'dra ba bzhi 'char te/_chos nyid mngon sum gyi snang ba/_nyams gong 'phel gyi snang ba/_rig pa tshad phebs kyi snang ba/_chos nyid zad pa'i snang ba dang bzhi las/_dang po ni de'i tshe nam mkha' stong pa la rig gdangs snang ba shar te/_dbyings 'od khyim/_thig le 'gro 'ong*/_rdo rje lu gu rgyud gsum dus gcig tu shar nas/_dbyings kyi nang du thig le stong pa'i 

sgron ma'i dbus su rdo rje lu gu rgyud bzhag nas bltas pas/_shes pa stong gnyis med kyi ye shes shes rab rang byung gi sgron ma shar te/_nyams su blangs pas thig le sum sbrel gyi snang ba mthong ba tshun chad chos nyid mngon sa pa gsal sum gyi snang ba'o/__/_de nas dbyings rig smin mtshams dang bral te/_dang po [(<]a[>]dbyings snang za 'og ris[)]dbyings snang ling tshe za 'og ris khru gang pa dang /_thig le sran ma tsam dang /_rig pa skar mda' rgyug pa tsam dang /_de nas yang goms pas rim gyis/_dbyings kyi snang ba re lde tsam dang /_yul gru tsam dang*/_stong gsum tsam du snang ba thams cad kyang /_rin po che 'dra ba dang /_drwa ba 'dra ba dang /_de bzhin du pad+ma stong ldan dang /_ye shes mkhar thabs dang /_nyi zla gza' bral dang /_mda' lta bu dang /_mdung rtse dang /_rdo rje dang /_dril bu dang /_'khor lo dang /_ral gri dang /_rtse gsum dang /_gri gug dang /_nya mig gi rnam pa 'dra ba la sogs pa'o/__/_thig le me long tsam dang /_ 'khar gzhong tsam dang*/_bse phub tsam du snang zhing /_rig pa 'dab chags lding ba tsam dang /_ri dwags rgyug pa tsam dang /_bung ba bcud la 'khor ba tsam dang /_mi 'gul bar sdod cing /_thig le dang rig pa'i bar du rdo rje sems dpa' la sogs pa'i sku rkyang pa phra mo re snang ba tshun chad nyams gong 'phel gyi snang ba'o/__/_de nas sku lnga lnga zung 'brel du snang ba'i thugs ka dang /_ rang gi snying gar zer thag phra mos 'bral ba ni rig pa tshad phebs kyi snang ba'o/__/_de nas phyi nang gi rdos bcas nyon mongs dang rnam rtog/_'phel snang dang bcas pa zad de/_skabs su rang gi lag sor tsam 'od du snang ba ni chos 

nyid zad pa'i snang ba'o/__/_snang ba bzhi po de rdzogs nas nang gsal gdod ma'i gzhi la mngon par rdzogs par 'tshang rgya ba la the tshom med pa yin no/__/_ gnyis pa 'bring bar dor 'tshang rgya ba la/_mtshon byed dpe'i ngo sprad kyis spyir bstan pa dang*/_mtshon bya don gyi ngo sprod kyis bye brag tu bshad pa gnyis las/_dang po ni rdo rje sems dpa'i me long bstan la/_'khor 'das gang du'ang ma phye ba'i sngon rol na/_rang gi rig pa'i ye shes dri ma med pa/_sku gsum ye shes dang bcas pa 'di bzhin du gnas te/_de yang man shel dri ma med pa ngo bo ka dag gi sbubs na/_sku lnga ye shes lnga dang bcas pa 'od gsal du gnas pa gzhon nu bum pa'i sku la thugs rje rig pa'i snying po can du bzhugs pa ni ye thog gzhi'i gnas lugs so/__/_de nas 'od phyir bstan la/_ gzhi stong pa ka dag gi ngang la lhun grub 'od lnga'i rang bzhin phyir gsal du shar dus/_'od lnga ye shes kyi rang gdangs las/_dkar po phra phro thugs rjer rig pas/_rang snang rang shar du shes pas gdod ma'i kun tu bzang po gzhi thog de nyid du grol ba'i dpe'o/__/_ma shes pas skad cig gnyis par 'dzin pa 'phro mthud pa las/_'od lngas yul dang lus kyi 'khrul gzhi byas/_phra phro ltar rig pa thugs rje'i rtsal sems su 'khrul te/_las dang bag chags sna tshogs su bsags pas khams gsum 'khor bar 'khyams so/__/_da lta rang gi snying dbus na gdod ma'i mgon po 'od mi 'gyur ba de mtshan nyid gsum ldan du bzhugs te/__/_ngo bo stong pa shel dri ma med pa ltar ka dag gi ngang nas/_rang bzhin gsal ba 'od lnga lhun grub tu gsal ba la/_thugs rje rig pa phra phro 

snang ba ltar sems su yod de/_ye shes ni snying na gnas te/_de'i gdangs glo bar song ba rlung gi rtas khur bas sems zhes bya bar song ste/_sna tshogs pa rtogs la ngo bo med par shar ba 'di rang yin no/__/_phyis bems rig bral dus rlung bar snang la yal bas gdangs nang du 'dus te/_rig pa lhun grub chen po'i sku nang gsal du dar cig gnas pa las/_rnam shes nam mkha' la thim/_nam mkha' 'od gsal la thim dus/_skad cig dang por stong gsal spros pa dang bral bar gdod ma'i ka dag gi snang ba dbyar ma ston gyi nam mkha' sprin dang bral ba lta bu 'char ro/__/_de rang ngo shes pas skad cig la gdod ma'i ngang du grol lo/__/_de nas 'od gsal zung 'jug la thim pas zhi khro'i dkyil 'khor snang zhing /_zung 'jug ye shes la thim pas ye shes bzhi sbyor snang zhing /_ye shes lhun grub rin po che la thim pas yar ka dag gi snang ba/_bar 'od gsal gyi 'jig rten/_mar 'gro drug gi snang ba mthong ste/_bla ma'i gdams ngag gis grol ba ni/_shel gyi phyi 'od nang du thim pa ltar snang ngo*/__/_de'i tshe shel dri ma med pa ni/_ngo bo ka dag gi snang ba'o/__/_phra phro dang 'od lnga sbubs su 'khyil ba ni/_sprul sku dang longs sku chos skur thim nas nang gsal bum pa'i skur thim la ma rmugs pa gzhon nu bum pa'i skur thugs rje rig pa'i snying por bzhugs pa'i dpe'o/__/_de'i dus na 'od phyir mi gsal yang nang na phra ba'i rnam par yod pa bzhin/_chos sku ka dag gi ngang na rang bzhin 'od dang /_thugs rje rig pa'i cha tsam du bzhugs pa ni shes rab mkha' la 'khyil ba'i bde ba'o/__/_

gnyis pa mtshon bya don gyi ngo sprod kyis bye brag tu bshad pa la/_'od gsal chos sku'i snang ba la gtso bor grol ba rdo rje sems dpa' khong seng gi lam gsang lam rgyud bu chung gi ngo sprod longs spyod rdzogs pa sku'i snang ba la gtso bor grol ba zhi khro don gyi ngo sprod/_sprul pa sku'i snang ba la gtso bor grol ba lhun grub rin po che'i ngo sprod dang gsum las/_dang po la chos sku'i snang ba ngos gzung /_khong seng gi lam la rig pa 'pho tshul/_phyir mi ldog pa dpag chen gyi mda'i gdams pa/_grol nas sems can gyi don 'byung tshul dang lngar shes par bya'o/__/_ gnyis pa la klad pa dung khang nas khro bo'i 'char tshul/_tsit+ta rin po che nas zhi ba'i 'char tshul/_thun mong du snying tig gi dgongs pas rgyas par bstan tshul/__/_de rang ngo shes pa'i man ngag gi gdod mar grol tshul dang gsum las/_man ngag la zhi khro rang snang du shes pa me long la byad shar ba lta bu'i gdams ngag/_rang snang lhun grub tu shes pa nyi ma sprin las grol ba lta bu'i gdams ngag/_lhun grub rang ngo shes pa ma pang du bu 'jug pa lta bu'i gdams ngag/_de la btsan sa zin pa rgyal pos rgyal srid zin pa lta bu'i gdams ngag/_de nas gzhan don 'byung ba rgyal 'bangs bde ba la 'god pa lta bu'i gdams ngag gdul bya'i don mthar phyin nas sku gsum dbyings su 'khyil ba 'od khyim sbubs su tshud pa lta bu'i gdams ngag dang drug tu shes par byas la ngo sprod do/__/_ gsum pa ni lhun grub kyi 'char tshul/_rang snang du shes tshul bsam 

gtan la gnas tshul/_de nyid grol tshul dang bzhir ngo sprad do/__/_gsum pa brtson 'grus tha ma'i grol tshul ni/_chos nyid bden pa'i byin rlabs las/_ shaRa phyogs mngon dgaRa sprul sku'i zhal mthong nas chos thos/_lho phyogs dpal dang ldan par dbang bskur/_nub phyogs pad+ma brtsegs par lung bstan/_byang phyogs las rab rdzogs par dbugs dbyung /_dbus khro bo'i zhal mthong bas grol tshul dang lngar ngo sprad do/__/_gdams pa'i ngo sprod bshad zin to//__//_ gsum pa rjes rgyab chos gsum gyis yid ches bskyed pa la ma smin pa smin par byed pa dbang gi rgyab chos/_smin pa grol bar byed pa gdams pa'i rgyab chos/_thun mong gi mthun rkyen bsgrubs te rgya mtsho'i rgyab chos dang gsum las/_dang po la dbang bzhi rig pa'i rtsal dbang /_de nyams su blangs pa bde stong gtum mo dang bcas pa/_zhal gdams gnad yig dang bcas pa gsum mo/__/_ gnyis pa la khrid yig ngo sprod dang bcas pa/_rgyab chos rtags tshad dang bcas pa/_btags grol 'das rjes dang bcas pa gsum las/_dang po la 'das rjes don khrid dang /_nor bu'i snying po dang /_sku gsum lam gyi don khrid dang gsum gsum mo/__/_gnyis pa la don gsal me long dang /_snying po gsal ba dang /_rnal 'byor bzhi dang /_rtags tshad bstan pa ste bzhi'o/__/_ gsum pa la btags grol skor dang*/_'das rjes rnam pa gsum te gnyis so/__/_gsum pa la rigs lnga'i bskyed rdzogs/_mkha' 'gro'i gnad 

yig/_bka' srung gi gtad rgya ste gsum mo/__/_de dag ni rags rim phye ba ste/_ zhib tu bar do'i skor dang /_de'i bcud len la sogs pa chos sde brgyad cu rtsa lnga po yongs su rdzogs paRa skal ldan snying gi bu la bstan no/__/_des kyang nyams su blangs te 'od lus bsgrub par bya'o/__/_'dir ni man ngag snying po'i bcud bsdus nas/__/_mkha' 'gro snying tig gsang ba'i khrid du bsdebs/__/_phyi rabs skal ldan myur du thar 'dod rnams/__/_yi ge 'di la rtag tu nan tan gyis/__/_bdag gis sngon rabs skye bar 'bad pa'i chos/__/_deng sang tshe 'dir yongs rdzogs don mthong nas/__/_gangs ri thod dkar mgul du lus gcig dril/__/_zab gter yongs gter dgongs gter snying la babs/__/_yi ge mi shes don rnams ma sbas par/__/_shog ser shog skya shog 'dra'i ngos la bkod/__/_phyi rabs skal ldan rnams dang 'phrad par shog/_'dir ni khrid yig yid bzhin nor bu'i lugs/__/_shing mo yos la mchims phur lung bstan dus/__/_bla ma yi dam mkha' 'gro'i tshogs rnams la/__/_gsol ba btab nas rags rim yi ger bkod/__/_dpyid dus babs lugs zab don snying po rnams/__/_dngos dang rmi lam lung bstan la brten nas/__/_o rgyan rdzong zhes bya ba'i gnas mchog tu/__/_ston gsum me tog 'bras bu smin pa'i tshe/__/_'od zer go chas gsol ba btab pa'i ngor/__/_zhib mor bsdus te tshan pa gsum du phye/__/_rgya che rab zab shog skya'i ngos la bkod/__/_yang zab gnad rnams shog 'dra'i ngos la mnan/__/_zab mo'i yang zab shog ser ngos la btab/__/_'di ni shog 'dra'i khrid yig gsang ba'i don/__/_ngo mtshar rmad du byung ba'i yi ge 

yin/__/_dge ba 'di yis ma lus 'gro ba kun/__/_'khor ba'i rgya mtsho gting mtha' med brgal te/__/_mya ngan 'das pa mchog tu zhir 'gro ba'i/__/_rin chen gling du thams cad phyin par shog/__/_bdag kyang deng nas gangs kyi ri bo ltar/__/_ring du gsal bas 'gro ba'i don byed cing /__/_/_zab mo'i dgongs gter dpag med snang ba yin/__/_'dod dgu'i re ba yid bzhin 'grub par shog/_mkha' 'gro snying tig gi khrid yig nor bu lugs su gdab pa zhes bya ba o rgyan pad+ma'i thugs kyi 'od zer snying gi pad+mor shar bas rgyas par byas pa'i rnal 'byor pa pad+ma las 'brel rtsal gyis gangs ri thod dkar gyi mgul du bkod pa rdzogs so//___//

7.5 @#/_khrid yig nyi zla gza' skar bzhugs pa lags so/__/_ rin chen shog 'dra'i skor/__/_ oM AHhU~M/_pad+ma thod phreng rtsal yab yum la phyag 'tshal lo/__/_las dang skal bar ldan pa zhig/_snang byed 'od kyi lus sgrub na/__/_de yi khrid kyi rim pa ni/__/_nyi zla gza' skar lugs su gdab/__/_'dir mkha' 'gro snying tig gi man ngag gi khrid tshar ba dang grol ba dus mtshungs par 'dod na/_dpon slob kun 'jig rten gyi bya ba snying nas thongs pas/_rab tu dben pa'i nags khrod dam/_ rgya mtsho chu gling ngam/_dur khrod dam/_mi med pa'i lung stong chen por phyin la/_ lto gos kyi zhen pa bcad/_rdo'i bcud len dang /_gtum mo'i lag khrid bslabs la/_bla mas slob bu la/__/_phyi nam zla dus bzhi/_nang 'byung bzhi'i 'gyur ldog/_gsang ba skad cig thangs gcig yud tsam 'gyur bas kyang rang gi tshe mi rtag par 'chi nges pa'i skyo shas drag po zla ba gcig tu bsgom du bcug nas/_mi nas bzung ste 'gro drug gi sdug bsngal dang 'khor ba'i nyes dmigs sems pa la zla ba gcig blo sbyong ngo /__/_de nas 'khor ba'i rgyu mi dge bar shes pas 'dor zhing bshags pa dang /_mya ngan las 'das pa'i rgyu dge bar shes pas 'dor len la zla ba gcig sbyong ngo /__/_de nas dal 'byor rnyed dka' bsam ste/_sgrib pa sbyong pa'i mchog yi ge brgya pa'i sgom bzlas la zla ba gcig sbyong ngo*/__/_de nas tshogs bsags pa'i yan lag phyi nang gsang ba'i maN+Dal zla ba gcig sbyong ngo /__/_de nas byin rlabs 'jug pa'i gtso bo pad+ma thod 

phreng gi thugs sgrub la zla ba gcig sbyong ngo /__/_de nas dbang dang gdams pa gnyis chun gcig gis rdzogs par byed de/_thog mar mkha' 'gro'i dbang bskur nas/_de'i sgrub pa la zla ba gsum sbyong ngo /__/_de nas spros bcas bum dbang bskur nas/_rigs lnga'i phyi nang gi sgrub pa la zla ba drug sbyong ngo /__/_de nas lus ru shan 'byed pa'i spyod pa la zhag nyi shu dang /_rdo rje skyil krung zhag bcur sbyang ngo*/__/_de nas spros med gsang dbang bskur la/_ngag ru shan 'byed pa'i spyod pa zhag nyi shu byas la/_phyi snang ba la rgyas gdab/_nang phung po la rgyas gdab/_rtsal sbyang gnyis/_mnyen btsal lam gzhug dang bcas pa rnams la/_ zhag nyi shu nyi shu byas nas/_nang gi sngon 'gro yi ge gsum gyi bzlas pa zla ba gcig dang zhag bcu byas la/_gtum mo zla ba gcig dang /_rlung zla ba gsum bsgom mo/__/_de nas shes rab ye shes kyi dbang rten can nam/_rten med du bskur la yum mkha' ngo sprod nas/_sems ru shan 'byed pa'i spyod pa la zhag nyi shu/_byung gnas 'gro gsum la zhag dgur brtags la/_rnal 'bebs zhag gsum dang /_sor 'jug zhag gsum gyis zhi gnas ngo sprad la/_ma ning gi rlang zla ba gcig bsgoms la/_rdo rje chu 'thung dang*/_chu 'dren zla ba gnyis sbyangs te/_rang lus sam gzhan lus la brten nas zla ba gsum dang zhag bcur bde stong la bslab bo/__/_de nas tshig dbang bla ma'i dbang bskur la/__/_ dang por rtog pa rtsad bcad pa la zhag gsum bar du sems kyi mtshang btsal ba la zhag gsum/_tha ma byung gnas 'gro gsum la zhag gsum gyi rjes la/_ lhag mthong gi ye shes khreg chod ngo sprad de/_bogs 'byin dang rtsal sbyong la 

lus ngag yid gsum dril ba'i spyod pa zhag nyi shu rtsa gcig bya'o/_/_de nas sgo gsum gyi bya ba btang ba la zhag gsum/_bzhugs stangs gsum la zhag gsum song nas/_rtsal dbang bskur te mngon sum ngo sprad nas/_nyin dus 'od gsal gyi snang ba dang /_mtshan dus bde stong gi 'od gsal nyi zla kha sbyor zla ba drug bsgoms pas/_nyams gong du 'phel te/_zla ba bcu gcig bsgoms pas rig pa tshad la phebs so/__/_de nas zla ba bcu gsum na chos nyid zad pa'i snang ba mthong ste ka dag gi grol gzhi la btsan sa lo phyed nas zin te 'od lus su yal te 'tshang rgya'o/__/_de yang chos nyid mngon sum gyi dus na bde stong 'od gsal du nub par byed do/__/_nyams gong 'phel gyi dus na 'od gsal 'dzin med du nub par byed do/__/_rig pa tshad phebs kyi dus na 'dzin med kyi shes pa'ang mtha' grol du nub par byed do/__/_chos nyid zad pa'i dus na mtha' grol gdod ma'i ka dag gi sar nub par byed do/__/_gdod ma'i ka dag bum pa'i skur nang gsal du gnas pas/_dus gsum 'pho 'gyur med pa'i dgongs pa la lhun gyis grub bo/__/_de ltar mdor dril bas zla ba bdun cu rtsa gnyis te/_lo drug na zag pa dang bcas pa'i phung po mi snang bar gdod ma'i sa la 'tshang rgya bar nges pa'o/__/_de ltar rab gsal bla med snying po'i don/__/_nyi zla gza' skar 'char nub tshul bzhin du/__/_'od gsal kha sbyor rin chen snying po'i khrid/__/_shing mo yos lo dpyid 'bring nag pas nya/__/_gza' tshes 'dzom par dpal gyi mchims phu der/__/_pad ma las 'brel rtsal la dgongs gter babs/__/_yang cig de yi snga lo ston 'bring la/__/_pad+ma dkar 

por bka' srung srog sgrub mas/__/_dgongs gter dpe rnams dngos su gtad pa rmis/_/_de nas bzung ste gter srung mkha' 'gro rnams/__/_lus dang grib ma ji bzhin yod par mngon/__/_'dir ni gangs ri thod dkar o rgyan rdzong*/__/_ dben zhing nyams dga' rig pa 'dzin pa'i gnas/__/_ston gsum me tog 'bras bu smin pa'i tshe/__/_nyi zla gza' skar gsang ba'i khrid yig 'di/__/_shog 'dra'i ngos la phyi rabs don du bkod/__/_dge ba de yis srid pa'i 'gro ba kun/__/_tshe 'dir 'bras bu 'od gsal lus 'grub nas/__/_spangs dang rtogs pa'i yon tan mthar phyin te/__/_'pho ba chen pos gzhan don 'grub par shog/_ mkha' 'gro snying tig gi khrid yig nyi zla gza' skar lugs su gdab pa zhes bya ba pad+ma las 'brel rtsal gyis gangs ri thod dkar du bkod pa rdzogs so//__//

7.6 @#/__/_zab mo rab 'byed ces bya ba bzhugs so/__/_ tshogs bsags pa yang yod/_rin chen shog 'dra'i skor/_ zab mo rab 'byed ces bya ba/_dpal rin chen 'byung ldan la phyag 'tshal lo/__/_/_ye shes 'od stong nyi zla'i dkyil 'khor gyis/__/_bde chen gling bzhi'i 'jig rten snang byed cing /__/_kun gyi lam ston ye nas sangs rgyas pa/__/_ gdod ma'i mgon po de la phyag 'tshal lo/__/_mkha' 'gro snying tig bka' gsang rgya che las/__/_zab mo'i gnad rnams rab tu dbye bar bya/__/_ 'dir chos sku'i bstan pa phun sum tshogs pa 'chad pa la/_bla ma brgyud pa'i sgo nas yid ches bskyed pa dang /_man ngag gi sgo nas nyams su blang ba gnyis las/_dang po ni sku gsum bde ba chen po'i brgyud pa rnams so/__/_ gnyis pa la ma smin par byed pa'i dbang thob nas/_de nyid grol bar byed pa'i gdams pa la/_brtson 'grus rab tshe 'dir 'tshang rgya ba'i gdams ngag/_'bring bar dor grol ba'i gdams ngag/_tha ma rang bzhin sprul sku'i zhing du dbugs 'byin par byed pa'i gdams ngag dang gsum las/_dang po la'ang sngon 'gros rnal la dbab/_dngos gzhi ngo sprod/_mjug nyams su blang tshul gsum las/_dang po la sngon 'gro gsum ji ltar bya ba dang /_des mnyam pa nyid kyi ngang du dbab pa gnyis las/_dang po la lus ngag yid de rnam pa gsum mo/__/_gnyis pa lus ngag yid gsum chu chad pa'i rang thag ltar 'bad rtsol byar med kyi ngang la gnas pa'o/__/_

gnyis pa dngos gzhi ngo sprad pa la gnyis las/_gzhi khregs chod ni gang shar 'dzin med kyi shes pa gnyen po'i blo dang bral ba ste/_de'ang gnas pa sems kyi rgyan du shar ba/_'phro ba sems kyi rol par shar ba/_gnyis med mnyam pa'i ngang la gnas pa gsum las/_dang po ni rang sems ye nas spro bsdu dang bral ba'i ngang du/_gnas skabs sems kyi 'jug pa nub pa rgya mtsho la rlabs zhi pa lta bu'o/__/_gnyis pa ni sems nyid ma bcos rgya mtsho'i ngang las/_rtog tshogs dba' rlabs kyi rol par shar ba rang 'gros su grol ba'o/__/_gsum pa ni 'phro gnas gnyis su med pas dgag sgrub re dogs gzhi bral chen por gnas pa'o/__/_ gnyis pa la thod rgal sgom pa rnam dag gis rdos bcas 'od lus su dag par byed pa ni lhun grub lus kyi dkyil 'khor nas de bzhin gshegs pa'i gsang sgo phye nas phyi yi dbyings rnam par dag pa'i nam mkha' la/_nang gi dbyings ye shes kyi sgron ma shar bas/_snang sems 'od gsal du grol bar byed pa ste/_mthong ba brda'i yul du dbang pos bltar yod pa'o/__/_ gsum pa mjug nyams su len tshul bstan pa la bzhugs stangs gsum la gzhi bca' ba/_gzigs stangs gsum gyis gnad bstan pa/_snang ba bzhi'i 'char lugs bstan pa dang gsum las/_dang po ni seng ge glang po drang srong gsum gyis sku gsum gzhi la bzhugs tshul bstan pa'o/__/_ gnyis pa ni chos sku longs sku sprul sku gsum gyis 'char sgo gsum gyi gnad bstan pa'o/__/_/_'char sgo gsum ni/_ngo bo chos sku'i 'char sgo stong la 

ngos gzung dang bral ba/_rang bzhin longs sku'i 'char sgo 'od lnga lhun grub tu gsal ba/_thugs rje sprul sku'i 'chaRa sgo 'phel snang 'phro 'du dang bcas pa'o/__/_ gsum pa ni snang ba bzhi'i 'char sgos lam bzhi'i drod tshad bzung ba ste/_lam bzhi'i drod tshad ni/_chos nyid mngon sum gyi snang ba la thig le sum sbrel du mthong bas tshog lam gsum ji ltar rdzogs tshul/_nyams gong 'phel gyi snang ba dbyings rig rgya cheRa snang bas/_rmi lam 'od gsal du grol te/_ sbyor lam bzhi ji ltar skyel tshul/_rig pa tshad phebs kyi snang ba la sku dang ye shes su snang bas mthong lam rnam par mi rtog pa'i yon tan brgya phrag bcu gnyis su 'char tshul/_chos nyid zad pa'i snang ba la mthong zin gyi don las bsgom du med pas/_phyi nang gi rdos bcas rtog tshogs dang bcas pa che 'bring chung dgu zad pas/_sgom lam sa dgu ji ltar bgrod pa'i tshul bstan pa'o/__/_ gnyis pa ni/_bar do dang po zhi ba chos kyi sku'i snang ba la ka dag tu grol tshul/_gnyis pa lhun grub longs sku'i bar do la/_lhun grub tu grol tshul/_gsum pa lhun grub sprul sku'i snang ba la gnyis med ye shes su grol tshul dang gsum mo/__/_gsum pa rang bzhin sprul pa'i snang ba mthong tshul/_de nyid du nyon mongs pa'i bag chags sbyong tshul/_khro bo'i snang ba la gzhi thog ye shes su grol tshul gsum mo/__/_de dag tu grol ba'i tshe mthar phyin mi slob pa'i lam du sangs rgyas byang chub rig pa gsum brnyes nas/_sku dang ye shes 'du 'bral med pas/_sems can gyi don rang bzhin lhun grub tu mdzad pa'o/__/_

de ltar zab don snying po'i dbye ba yis/__/_snying tig rgya che'i don rnams bde blag tu/__/_/_rtogs par bya phyir dri med 'od zer gyis/__/_/_gangs ri thod dkar o rgyan rdzong zhes par/__/_rin chen shog 'dra'i ngos la legs par bkod/__/_dge ba 'di yis 'gro kun grol bar shog/_zab mo rab 'byed ces bya ba/_mkha' 'gro snying tig gi rnal 'byor pa pad+ma las 'brel rtsal gyis ston ka'i dus/_me tog dang 'bras bu legs par smin pa'i tshe bkod pa rdzogs so/__/_/__/_dge zhing bkra shis/_ @#/__/_tshogs bsags pa bzhugs/_ na mo pad+ma badzra ye/_mkha' 'gro snying tig gi dbang khrid ba gdams pa la 'jug pa'i sngon du kun tu bzang po'i rol pas rig pa khyad par can gyi tshogs bsag pa ni/_las kyi rdo rje gsum la sogs pa rnams gtso bo la phyag 'tshal te/_bla ma yi dam mkha' 'gro thams cad dbyings nas spyan 'dren zhing bzhugs pa la phyi nang gi mchod pa dang*/_khrus dang na bza' dbul zhing /_ mchod bstod gyi rim pa rnams dmigs pa sngags dang phyag rgya gcig pas mgrin gcig tu dbyangs snyan pos mchod pa ni/_hoHchos dbyings rnam dag lhun grub chen po nas/_dpag yas thugs rje'i rnam 'phrul 'gyed pa'i lha/__/_ kun bzang rigs lnga rig 'dzin mkha' 'gro bcas/__/_'dir gshegs bdag la dgongs shing byin gyis rlobs/__/_gdod nas byang chub rdo rje snying po'i 

gdung*/__/_dkon mchog gsum dngos dam chos rin chen mdzod/__/_dus gsum rgyal ba'i phrin las gcig bsdus pa/__/_/_da lta dngos bzhugs bla mas byin gyis rlobs/__/_oM badzra sa ma ya dzaHoM badzra sa ma ya ste/_rol mo dbyangs snyan yid 'ong bdud rtsi'i chus/__/_yon tan rgya mtsho'i tshogs la khrus gsol zhing*/_ /_na bza' rin chen rgyan mchog 'di phul bas/__/_'gro kun skyon bral yon tan rdzogs par shog/_oM sarba thA ga ta a b+hi Shi ka te sa ma ye shrI hU~M/_oM hU~M traM hrI aHkA ya b+hi sho d+ha na ye hUM/_oM badzra wasta a laM ka ra ya swA hwa/_snang srid rnam dag sangs rgyas zhing khams 'dir/__/_kun bzang mchod pa'i sprin phung 'di phul bas/__/_nam mkha'i mtha' klas gyur pa'i 'gro ba rnams/__/_bsod nams ye shes tshogs chen rdzogs par shog/_oM sarba ta thA ga ta badzra puSh+pa d+hA pe A lo ke g+han+te nai wi t+ya shap+ta pU tsa me g+ha sa mu dra s+pha ra Na sa ma ye AHhU~M/_ mngon par byang chub chos sku dag pa las/__/_mdzad pa'i rnam 'phrul sgyu ma'i skur bzhengs pa/__/_bla ma yi dam mkha' 'gro'i tshogs rnams dang /__/_dam can rgya mtsho'i tshogs la gus phyag 'tshal/__/_rdo rje gdung 'tshob rnal 'byor tshogs rnams kyis/__/_'gal 'khrul nyams chag deng 'dir skong gyur cig/_mchog dang thun mong dngos grub stsol ba dang /__/_bla med chos kyi 'khor lo bskor du gsol/__/_oM sarba ta thA ga ta tsakra rat+na pU tsa me g+ha sa mu dra s+pha ra Na sa ma ya hUM/_ sid+d+hi pha la ho/_zhes brjod nas phyag 'tshal te/__/_maN+Dal rgyas bsdus ci rigs su 'bul lo/__/_tshul 'di ni theg pa mchog gi rnal 'byor pa dri med 'od zer gyis gangs ri thod dkar du legs par bkod pa dge legs 'phel//___//

7.7 @#/_khrid yig rin po che gser gyi phreng ba bzhugs so/__/_ rin chen shog 'dra'i skor/_ rgya gar skad du/_rat+na so na mA le nA ma/_bod skad du/_rin chen gser phreng zhes bya ba/__/_dpal kun tu bzang po la phyag 'tshal lo/__/_dpal ldan 'dod dgu'i phun tshogs 'byung ba'i gzhi/__/_kun bzang rigs lnga rdo rje 'chang chen dang /__/_dga' rab rdo rje shrI sing+g+ha dang /__/_o rgyan yab yum gnyis la phyag 'tshal lo/__/_rang bzhin zab yangs nges don snying po'i mkhar/__/_mkha' 'gro snying tig bdud rtsi'i sprin 'khrigs te/__/_yang gsang mthar thug zab mo'i char 'bab bas/__/_bdag blo'i pad mtsho ngang gis gang ba der/__/_mkhyen brtse'i chu lha gzhon nu gsal gyur pas/__/_ji snyed ji bzhin dga' ba'i blo mig gis/__/_ de nyid legs mthong 'dzam bu'i chu klung las/__/_rin chen gser phreng bzang po'i rgyan 'di spro/__/_de la 'dir rdo rje snying po'i theg pa'i rgyal po 'od gsal chos kyi sku'i bstan pa phun sum tshogs pa nyid 'chad pa la/__/_rang bzhin rdzogs pa chen po'i bla ma brgyud pa/_de las byung ba'i gdams pa dngos/_ gtsigs che ba bka' rgyas gdab pa dang gsum las/_dang po ni gnas phun sum tshogs pa chos kyi dbyings kyi pho brang mkha' klong rnam par dag pa na/_ ston pa phun sum tshogs pa dpal kun tu bzang po yab yum/_chos sku dri ma dang bral ba ci'i ngo bor yang ma grub pa las/_lhun grub ye shes kyi rnam par bzhengs te/_rnam dag stug po bkod pa bde ba'i zhing du/_'khor phun sum 

tshogs pa rigs lnga'i sangs rgyas mtshan rdzogs rdo rje 'chang dang bcas pa la/_ chos phun sum tshogs pa rang bzhin rdzogs pa chen po 'od lnga lhun grub kyi bstan pa/_dus phun sum tshogs pa rang bzhin mnyam pa chen po'i chos nyid la 'pho 'gyur med pa'i tshe/_thugs rig pa rang byung gi ye shes rang shes rig gi rgyal por dgongs pa klong rdol nas/_thams cad mkhyen pa'i thugs rje lhun grub ye shes rin po che'i sbubs nas byin gyis brlabs kyis rang bshad/_ de nyid kyi ngang las rdo rje 'chang yon tan phun sum tshogs pa'i mnga' bdag tu rang byon nas/_'og min chos kyi dbyings kyi pho brang du/_dpal rdo rje sems dpa' la rang bzhin byin gyis brlabs kyis gsungs/_ las longs sku mtshan dang dpe byad kyis brgyan pa dpal rdo rje sems dpas/_ dur khrod me ri 'bar ba'i gzhal yas khang chen por/_sprul pa'i sku dga' rab rdo rje la tshig sdeb sbyor legs pa'i sgo nas gsungs/_de nyid kyis rtsub 'gyur tshal gyi dur khrod chen por mkhas pa shrI sid+ha la mngon sum rang thog tu de nyid kyi ngang phab nas gsungs/_de nyid kyis dur khrod chen po so sa'i gling du/_rig 'dzin gyi slob dpon chen po pad+ma thod phreng rtsal skye shi 'das grongs mi mnga' ba rdo rje lta bu'i sku brnyes pa de la gnas lugs yid dpyod dang phral nas gsungs/_ de nyid kyis gzho stod te sgo brag gi tshogs khang chen mor rdo rje phag mo dang gnyis su med pa'i yum mkhar chen bza' mtsho rgyal la lnga ldan ye shes kyi snying po rang gsal mngon sum du gtan la phab nas gsungs/_de nyid kyis mchims phu dpal gyi nags khrod ri mo can gyi dben gnas dam par/_o 

rgyan yab yum gyis dngos su byin gyis brlabs pa'i pad+ma las 'brel rtsal la/_mngon sum 'od gsal gyi dgongs pa dbang bzhi ye shes kyi chu bo gzhi snang 'char tshul dang bcas pa ma lus shing yongs su rdzogs par gsungs pa'o/__/_ gnyis pa de las byung ba'i gdams pa dngos la/_brtson 'grus rab tshe 'di nyid la 'tshang rgya ba'i gdams ngag/_'bring bar dor 'tshang rgya ba'i gdams ngag/_tha ma rang bzhin sprul sku'i zhing du 'tshang rgya ba'i gdams ngag dang*gsum*las/_dang*po*la*sngon*'gro sems kyi khang bu gshig pas rang bzhin ma bcos rnal du dbab pa/_dngos gzhi rig pa'i rang ngo sprad pas 'od gsal chos sku ceRa mthong la bstan pa/_rjes snang nyams kyi 'char tshul bstan pas de nyid nyams su len tshul bstan pa dang gsum las dang po la'ang*/_thun mong gi sngon 'gros 'khor ba las nges par 'byung ba dang /_thun mong ma yin pa'i sngon 'gros sems kyi gnas lugs bstan pa gnyis las/_ dang po la'ang /_snang srid bla ma'i lam khyer/_sgrib sbyong maN+Dal gyi lam khyer/_ 'khor ba rgyu 'bras kyi lam khyer/_tshe mi rtag pa'i lam khyer/_byams snying rje'i lam khyer dang lnga las/_dang po ni stan bde ba la 'dug ste bla ma dkon mchog gsum la skyabs su song nas/_sems can thams cad 'khor ba sdug bsngal gyi rgya mtsho chen po las bsgral bar bya/_de'i ched du bdag gis bla ma'i rnal 'byor bsgom snyam du kun rdzob byang chub tu sems bskyed nas/_don dam byang chub kyi sems ni rang gi sems nyid ye nas sangs rgyas par gsal gdab pa 

ni/_bdag dang mtha' yas sems can rnams/__/_ye nas sangs rgyas yin pa la/__/_yin par shes pa'i bdag nyid du/__/_byang chub mchog tu sems bskyed do/__/_zhes pa gsum brjod la/_oM yo ga shud+ho dz+nyA na badzra swa b+hA wa At+ma ko&haM gis/_chos thams cad rang bzhin gyis ma skyes pa nam mkha'i dkyil lta bu'i ngang las/_hU~M hU~M hU~M zhes brjod pas steng 'og phyogs mtshams thams cad rdo rje'i ra ba gur bla bre ye shes kyi me ri me dpung 'bar ba'i dbus su/_T+TI bi shud+d+he dz+nya na badzra hU~M gis/_pad+ma dang zla ba dang nyi ma'i dbus su thod pa brtsegs pa ye shes kyi gzhal yas khang /_sgo bzhi gru bzhi rtsig pa lnga dang ldan pa'i phyi rol du dur khrod brgyad dang /_nang ka ba brgyad kyis bteg pa'i dbus seng ge dang rin po che'i khri pad+ma dang nyi zlas brgyan pa'i steng du hUM las rang nyid rtsa ba'i bla ma la brgyud pa'i bla ma kun 'dus longs spyod rdzogs pa sku'i rang bzhin dpal rdo rje 'chang gi rnam pa mthing ga rin po che'i rgyan thams cad kyis brgyan pa/_rdo rje dang dril bu thugs kar bsnol ba'i pang na/_yum rdo rje phag mo dmar mo gcer bu gri gug dang thod pa 'dzin pas yab la 'khyud pa/_ gnyis ka'ang rin po che dang rus pas brgyan cing rdo rje'i skyil mo krung mdzad pa'i snying gar zhi ba'i lha tshogs bzhi bcu rtsa gnyis dang /_thod par khro bo'i lha tshogs lnga bcu rtsa brgyad 'ja' tshon ltar 'od gsal ba'i shar phyogs su pad+ma nyi zla'i steng na/_pad+ma 'byung gnas dkar po yum dang bcas pa/_lho ru shAkya seng+ge ser po/_nub tu nyi ma 'od zer dmar po/_byang du pad+ma sam b+ha ljang gu/_ shar lhor blo ldan mchog sred dkar ser/_lho nub tu pad+ma rgyal po dmar ser/_

nub byang du seng ge sgra sgrogs dmar ljang /_byang shar du rdo rje gro lod mthing nag/_de thams cad kyang yum dang bcas pa rin po che dang rus pa'i rgyan thams cad kyis brgyan cing /_dar gyi na bza' dang rin po che'i pad zhwa rgod sgro'i rtse rgyan/_dar sna lngas brgyan pa/_yab rnams kyi phyag mtshan gtso bo dang mthun pa/_yum thams cad kyi phyag mtshan gtso mo dang mthun pa'i sgo bzhir shar nas rim pa bzhin/_lcags kyu ma dkar mo lcags kyu 'dzin pa/_zhags pa ma ser mo zhags pa 'dzin pa/_lcags sgrog ma dmar mo lcags sgrog 'dzin pa/_dril bu ma ljang gu dril bu 'dzin pa'i yab bzhi yang rdo rje dang dril bu 'dzin pas yum dang mnyam par sbyor ba/_rin po che dang rus pas brgyan cing /_bzhengs pa'i tshul gyis bar gyi lha'i snam bu la ye shes kyi mkha' 'gro yab yum so so'i rigs dang mthun pa'i gri gug dang thod pa rigs lnga'i phyag mtshan 'dzin pa'i 'khor la/_gzhal yas khang gi phyi rol gyi sa dang nam mkha' gang bar 'jig rten gyi mkha' 'gro dpag tu med pa sprin phung 'thibs pa ltar bsams la/_O~M badzra sa ma ya dzaH/_zhes pas 'og min dang phyogs bcu'i 'jig rten nas de kho na 'dra ba'i ye shes pa spyan drangs la/_mchod nas gnyis su med par dzaH hU~M baM hoHsa thim par bsams la/_gnas gsum du O~M AHhU~M gis rgyas gdab/_de bzhin gshegs pa lngas bdud rtsi'i bum pas dbang bskur ba'i chu lhag ma yar lud pa las/_de bzhin gshegs pa de dag gcig tu gyur pa'i rang bzhin mi bskyod pas dbur brgyan par bsam la/_lha dang mi'i mchod pa nam mkha' gang bas mchod cing bkra shis kyi glu 

dbyangs snyan pos bstod par bsams la/_dar cig mnyam par bzhag pa'i sku las 'od 'phros pas snang srid snod bcud thams cad la phog_/las dang sdig sgrib thams cad sbyangs/_snod 'od gsal ye shes kyi o rgyan snang la rang bzhin med pa rang bzhin sprul pa sku'i zhing lta bu/__/_bcud kyi sems can thams cad mkha' 'gro dpa' bo dpa' mo'i rang bzhin lha dang lha mor gyur nas/_glu gar dang mchod pa byed pas rang snang gi gzhal yas khang la mchod par bsams la/_O~M badzra gu ru pad+ma sid+d+hi hrIHma ha ri ni sa ra tsa hriya sid+d+hi pha la AHhU~M/_zhes ci 'grub tu bzlas pas/_phyi nang gi lha thams cad kyang de bzhin du di ri ri bzlas par bsams la/_grags stong chos sku'i ngang nas lus lha ngag sngags sems chos nyid kyi 'khor lo gsum las mi 'da' bar bya'o/__/_/_rjes la snang srid phyi nang gi zhing khams thams cad snying ga'i hUM la bsdus la/_de yang rab tu mi dmigs pa chos kyi sku'i ngang nas/_rang bzhin dag pa'i dge ba 'dis/__/_'khor ba ngan song dong sprugs te/__/_srid par 'ga' yang mi gnas par/__/_thams cad sangs rgyas nyid thob shog/_ces pa gsum gyis bsngo ba bya'o/__/_ gnyis pa sgrib sbyong maN+Dal gyi lam khyer la gsum las/_dang po tshangs chen gyi bskal pa chen po maN+Dal du 'bul ba ni/_tshom bu sum cu so bdun bkod la/_gnyis kyis langs te thal mo gru bzhir sbyor la mgrin gcig tu/[ \u0f00] AHhUM/_dbang chen gser gyi sa gzhi/_ri'i rgyal po ri rab/_ shar lus 'phags po/_lho 'dzam bu gling /_nub ba glang spyod/_byang sgra mi snyan/_

lus dang lus 'phags/__/_rnga yab dang rnga yab gzhan/__/_g.yo ldan dang lam mchog 'gro/_sgra mi snyan dang sgra mi snyan gyi zla/_gser gyi ri bdun/_rol pa'i mtsho bdun/_bkra shis kyi rdzas brgyad/_gter gyi bum pa/_dpag bsam gyi shing /_ma rmos pa'i lo tog/_yid du 'ong ba'i 'dod yon/_shin tu mdzes pa'i lha mo/_nyi ma zla ba dbus su lha dang mi'i 'dod pa'i yon tan ma tshang ba med pas 'jig rten gyi khams rgya mtsho legs par bkod de/_bcom ldan 'das dpal rnam par snang mdzad la sogs phyogs bcu'i de bzhin gshegs pa rigs lnga gang chen mtsho'i sku dang gsung dang thugs mi zad pa rgyan gyi 'khor lo la brten pa'i zhing khams 'byam klas pa tshangs chen gyi bskal pa chen po/_ [（<]a[>]legs par brgyan pa 'di nyid[)]bla ma dang yi dam dkyil 'khor gyi lha tshogs dam can rgya mtsho'i tshogs dang bcas pa rnams la/_kun tu bzang po'i mchod pa'i sprin phung chen po bsam gyis mi khyab par dmigs te dbul lo/__/_phyogs bcu'i zhing khams rgya mtsho'i rdul rnyed ri rab gling bzhi'i 'jig rten khams/__/_lha dang mi yi 'dod yon phun tshogs bde gshegs mchod pa'i sprin phung can/__/_tshangs chen bskal pas legs par brgyan pa'i dge legs rgya mtsho'i bsod nams zhing /__/_bla ma yi dam dkyil 'khor lha tshogs dam can rgya mtsho'i tshogs la 'bul/__/_/_rin chen maN+Dal yid 'ong mchod pa'i sprin/__/_/_'dod dgu'i 'byor tshogs dpag med dang ldan pa/__/_ dpag yas nam mkha'i rgyan gyur 'di phul bas/__/_'gro kun rnam dag zhing la spyod par shog/_ces pa lan gsum phul bas lus kyi sgrib pa dag/_sku'i 

dngos grub thob rang bzhin sprul pa'i zhing khams dag par skyes nas rgyas kyi mdzad pa mthar phyin pa'i dngos grub chen po thob par 'gyur ro/_/_ gnyis pa tshangs pa rnga sgra'i zhing khams maN+Dal du 'bul ba ni/_tshom bu dgu bkod la snga ma bzhin langs te thal mo gru bzhis mgrin gcig tu/_O~M A hUM/_'og min gyi gnas rnam dag stug po bkod pa bde ba'i zhing /_thams cad kyang snang la rang bzhin med pa'i zhing khams na/_shin tu yid du 'ong ba'i gzhal med khang chen po/_sgo bzhi gru bzhi rta babs bzhi dang ldan pa/_rin po che'i gdugs/_tshogs kyi 'khor lo/__/_shin tu mdzes pa'i ri dwags/_lha'i gos/_rnam par rgyal ba'i rgyal mtshan/_yid du 'ong ba'i 'phan/_zla ba rlung gis bskyod pa/_rnga yab nor bu'i yu ba can/_gser gyi dril bu g.yer kha'i phreng ba/_rdo rje dang nor bu rin po che'i tog/_rtsig pa lnga dang ldan pa'i steng na rin po che'i pha gu/_nor bu sna tshogs kyi drwa phyed/_rdo karma shi sha'i mda' yab/_ rin po che'i drwa mig/_seng ma'i pu shu/_rab tu mtho ba'i phyur bu/_'dod yon gyi snam bu/_sgeg mo ma/_phreng ba ma/_glu ma/__/_gar ma/_me tog ma/_bdug spos ma/_snang gsal ma/_dri chab ma/_zhal zas ma/_sil snyan ma/_mchod pa'i sprin phung bsam gyis mi khyab pas phyi nang kun tu yang legs par bkod pa'i gnas/_tshangs pa rnga sgra'i zhing khams chen po ye shes rin po che'i sprin gyi dra bas brgyan pa 'di nyid/_bla ma dang yi dam dkyil 'khor gyi lha tshogs dam can rgya mtsho'i tshogs dang bcas pa rnams la/_ji srid 'khor ba ma stongs kyi bar du rtag pa rgyun gyi 'khor lor 'bul lo/__/_bde chen gnas 'dir shin tu 

mtha' yas bkod pa'i sprin gyi 'od zer can/__/_sgo bzhi gru bzhi rta babs bzhi ldan ye shes lnga yi rtsig pas brgyan/__/_sgeg mo phreng thogs rin chen glu gar mchod pa'i sprin gyi 'od 'phro ba/__/_bla ma yi dam dkyil 'khor lha tshogs dam can rgya mtsho'i tshogs la 'bul/__/_'og min bde chen rin chen gzhal yas khang /__/_sna tshogs mchod pa'i sprin gyi bla bre can/__/_nam mkha' gang bar dmigs te phul ba yis/__/_'gro kun lhun grub zhing la spyod par shog/_ces pa gsum gyis ngag gi sgrib pa dag/_gsung gi dngos grub thob/_rang snang 'og min gyi zhing la longs spyod par 'gyur ro/__/_ gsum pa rdo rje snying po'i zhing khams maN+Dal du 'bul ba ni/_tshom bu lnga bkod la langs te thal mo gru bzhir sbyor nas mgrin gcig tu/_O~M AHhU~M/_ chos nyid 'od gsal gyi zhing khams/_gdod ma nas ngo bo nyid kyis rnam par dag cing /_nam mkha' ltar stong la mtha' dbus med pa/_nyi zla gza' skar ltar bkra zhing lhun gyis grub pa/_'khor ba dang mya ngan las 'das pa gang du'ang ma phye mi 'byed 'byed pa med pa'i rang bzhin/_sangs rgyas kyi zhing dang 'gro ba drug gi rnam par 'phrul pa dpag tu med pa'i 'byung gnas chen po/_ lhun grub rin po che'i sbubs/_sku gsum 'du 'bral med pa'i klong /_dus bzhi mnyam pa nyid kyi ye shes/_gzhon nu bum pa sku'i zhing khams/__/_phyi dang nang med par kun tu yang nang du gyur pa/_sngon po dang /_ser po dang /_dmar po dang /_dkar po dang /_ljang gu'i 'od zer phyogs bcur 'phro zhing /_nam mkha'i mtha' klas par sku dang ye shes kyi snang ba chen pos/_legs par 

brgyan pa'i bkod pa tshad med pa'i mnga' thang chen po la dbang 'byor pa/_ 'od gsal rdo rje snying po'i zhing khams/_rang bzhin gyis rnam par dag cing lhun gyis grub pa 'di nyid/_bla ma dang yi dam dkyil 'khor gyi lha tshogs dam can rgya mtsho'i tshogs dang bcas pa rnams la/_dgongs klong rnam par dag pa'i ngang du ye shes kyi mchod pa dam pa 'bul lo/__/_gdod nas rnam dag 'od gsal zhing ni ma skyes lhun rdzogs 'dus ma byas/__/_sna tshogs mi dmigs spros kun nyer zhi ye shes rnam lnga'i gzhal yas khang /__/_sku gsum mdzad pa'i 'od zer dang bcas rang bzhin lhun gyis grub pa'i gnas/__/_bla ma yi dam dkyil 'khor lha tshogs dam can rgya mtsho'i tshogs la 'bul/__/_'od gsal lhun grub ye shes rnam lnga'i zhing /__/_sku dang thig les ye nas brgyan pa 'di/__/_ rang snang dag pas legs par phul ba yis/__/_'gro kun rnam dag zhing la spyod par shog/_ces pa lan gsum gyis phul bas yid kyi sgrib pa dag/_thugs kyi dngos grub thob/_gdod ma'i gzhi la lhun gyis grub nas phyogs bcur sku dang ye shes kyi rol pas 'gro ba'i don lhun gyis grub pa'i 'bras bu thob par 'gyur ro/__/_ gsum pa 'khor ba rgyu 'bras kyi lam khyer ni/_'di ltar phyi nang snod bcud 'khor ba'i rang bzhin bde sdug sna tshogs su snang ba thams cad/_rang rang gi las sna tshogs su bsags pa'i 'bras bu ste/_rgyu mi dge ba las kun 'byung dang de'i 'bras bu sdug bsngal gyi bden pa khams gsum dang rigs drug na rang rang gi sdug bsngal so sor myong ba zo chu'i 'khor lo ltar 'khor ba 

mtho dman du 'khor zhing /_bsod nams cha mthun gyi 'bras bu mtho Ris dang /_sdig pas ngan song du skye la/_rgyu thar pa cha mthun gyi dge bas lam dang de'i 'bras bu 'gog pa'i bden pa mya ngan las 'das pa'i bde ba thob pas/_ de'i phyir 'khor ba sdug bsngal gyi rgya mtsho las bdag dang 'gro ba thar bar bya dgos/_de'i ched du thar pa'i rgyur 'gyur ba'i dge ba 'ba' zhig la bslab cing bsgrub dgos/_de ltar ma byas na spyir 'khor ba'i sdug bsngal/_bye brag tu ngan song gsum gyi sdug bsngal las thar pa'i dus mi 'dug pas/_de ring nyid nas thar pa'i lam sna cis kyang zin par bya dgos/_mi lus rin po che rnyed par dka' ba dal 'byor gyi gru bo 'di don yod par bya dgos snyam du/_ snying nas 'khor 'das dge sdig la spang blang gi blo bsgom pa la 'bad do/_/_ bzhi pa tshe mi rtag pa'i lam khyer la gsum las/_dang po ni phyi dus bzhi 'gyur ba la bsams te tshe mi rtag par bsgom pa ni/_phyi nam zla'i bye brag dgun nas dpyid/_dpyid nas dbyar/_dbyar nas ston du so sor 'gyur zhing zhag dang zla bas mi rtag pa bzhin du/_rang gi tshe yang nges par zad pa'i rtags yin te/_nam 'chi 'am snyam du snying thag pa nas bsgom mo/__/_ gnyis pa nang 'byung bzhi 'gyur ba la brten nas rang gi tshe mi rtag par bsgom pa ni/_rang gzhan thams cad kyi na tshod dang lang tsho yang so ka'i me tog bzhin dar cig rgyas kyang nam zhig gud la rgas pa'i rang bzhin can nad dang sdug bsngal gyi 'byung gnas 'di yang /_so sor zhig cing rnam par 'thor ba dur khrod kyi chos can du nam zhig 'gyur na snyam du bsam pa'o/__/_

gsang ba 'byung bzhi thim tshul la bsams te tshe mi rtag par bsgom pa ni/_ thams cad skad cig gis mi rtag cing 'jig pa'i chos can/_rgan gzhon du rim gyis song ba rnams bsam zhing /_rang nyid kyang 'chi ba'i chos can las ma 'das te skyes pa'i tha ma nges par 'chi ba'i rang bzhin nam 'byung ngam snyam pa nas/_de ring ni 'jig rten 'di na 'dug pa'i tha ma yin la/_grogs dang zas gos dang mal stan gyi tha ma yin nges so snyam pa nas 'byung bzhi thim tshul rnams rang gi steng nas 'byung bar bsams te snying nas mi rtag pa thun mong ma yin pa bsgom mo/__/_ lnga pa byams snying rje'i lam khyer la gsum las/_dang po sems can bde ba dang mi ldan pa rnams la byams pa bsgom pa ni/_khams gsum rigs drug gi sems can 'di rnams rtag tu 'khor ba'i sdug bsngal gyis nyam thag nas bde ba dang mi ldan pa 'di rnams snying re rje/_bdag gi pha dang mar ma gyur pa gcig kyang med la/_pha ma nyam thag pa 'di rnams nam zhig na 'khor gnyis pa snying rje ni sdug bsngal gyis nyam thag pa rnams de dang bral ba las thar bar 'gyur na snyam du snying nas ba_sgom pa'o/__/_ bar shog cig snyam pa ste/_re zhig ngan song gi gnas na tsha grang bkres skom gyis nyam thag/_mi rnams skye rga na 'chi'i chu bo bzhis nyam thag/_lha ma yin 'thab rtsod 'khrugs long gis nyams thag/_lha rnams 'chi 'pho ltung ba'i sdug bsngal gyis nyam thag pa rnams mig sngar du yod pa tsam la dmigs te/_ 'gro drug gi sems can drin can 'di rnams snying re rje na/_'khrul snang 'khor 

ba'i sdug bsngal 'di las/_bdag gi lus longs spyod dge ba'i rtsa ba 'di dag gis da lta nyid du thar nas bde chen gyi sa la phyin par shog cig snyam du yun ring du bsgom pa'o/__/_ gsum pa byang chub kyi sems bsgom pa ni/_sangs rgyas kyi byang chub thob par smon pa ste/_'di ltar 'khor ba na 'khyams pa'i sems can thams cad thog mtha' med pa'i dus nas gtan du sdug bsngal sna tshogs la spyod cing 'khor ba rnams/_bdag kho nas sems can gcig tsam yang ma lus par 'khor ba nas drangs te sangs rgyas kyi byang chub la 'god par gyur cig snyam zhing tshig tu yang brjod nas dge ba sems can gyi don du bsngo zhing*/_spyod lam thams cad du sems can gyi don las bya rgyu med par blo sbyong ngo /__/_de dag gi dgos pa yang gnyis te/_gnas skabs su bla ma'i rnal 'byor gyis byin rlabs kyi sgo 'byed/_maN+Dal gyi rim pas sgrib pa gnyis kyi las dag/_ rgyu 'bras bsam pas dge sdig gi mtshang shes/_mi rtag pa bsgoms pas nges 'byung dang skyo shas skye ste 'jig rten gyi bya ba las ldog/_byams snying rje byang chub kyi sems bsgom pas theg chen gyi lam du 'gyur ba dang /_mthar thug sangs rgyas thob pa'i dgos pa yod do/__/_ gnyis pa thun mong ma yin pa'i sngon 'gros sems kyi gnas lugs bstan pa la bzhi ste/_ru shan dbye ba/_sgrib pa sbyang ba sngon du 'gro ba/_rnal du dbab pa'o/__/_dang po la gsum las ru shan dbye ba ni mi med pa'i lung pa stong par song ste/_gzhi bdag la gtor ma byin nas/_da ni sems can gyi 

don du 'khor 'das ru shan dbye snyam du sems bskyed nas/_lus rdo rje me 'bar ba'i spyi bor bla ma'i rnal 'byor bsgoms la/_'gro drug sna tshogs kyi spyod pa dran pas 'gro ba dang /_'dug pa dang mchongs pa dang rgyug pa la sogs pa dran dgu byas pa'i mthar zhi khro la sogs pa'i bzhugs stangs bya'o/__/_ngag ru shan 'byed pa ni/_'gro drug so so'i skad sna tshogs dang /_phaT dang hUM la sogs pa smra brjod dran dgu byas pa'i mthar chos kyi tshig brjod par bya'o/__/_sems ru shan 'byed pa ni/_'gro drug gi bde sdug dang tshong dang 'khrugs pa dang nyon mongs pa dang chos dang /_chos ma yin pa'i dran bsam sna tshogs spros pa'i mthar lha'i ting nge 'dzin bsgom par bya'o/__/_spyod pa gsum po de chun gcig tu sems la dran pa dang*/_mthun par ngag tu brjod cing lus kyi spyod tshul de dang 'dra bar nyi ma gsum du byas nas/_mtshan mo lus mi g.yo/_ngag mi brjod/_sems mi rtog pa'i ngang la rnal du dbab par bya'o/__/_ dgos pa ni lus ngag yid gsum gyi sdig pa 'dag/_bar chod zhi/_mngon zhen ldog/_sku gsung thugs rdo rjer 'tshang rgya ba'o/__/_ gnyis pa sgrib pa sbyong ba ni/_sbyang bya rang nyid tha mal pa'i spyi bo'i nang du a dkar nag la lha'i bag chags nga rgyal/_mgrin par su ser nag la lha ma yin gyi phrag dog/_snying gar n-i sngo nag*la*mi'i 'dod chags/_lte bar tri dmar nag la dud 'gro'i gti mug/_gsang bar pre ljang nag la yi dwags kyi ser sna/_rkang mthil du du dud kha la dmyal ba'i zhe sdang gi bag chags rnams yi ge'i kha dog dang mthun par yod pa la/_las dang nyon mongs pa 'khor 

dang bcas pa sol dong nas du ba 'phyur ba ltar bsams la/_sbyong byed sku gsung thugs kyi yi ge'ang /_spyi bor oM dkar po/_mgrin par AHdmar po/_ snying gar hUM mthing ga gsum las ye shes kyi me 'bar bas yi ge drug bag chags dang bcas pa thams cad bsregs nas 'khor ba ngan song gi rgyu 'bras thams cad dag ste/_lus shel gong phyis pa ltar bsam zhing /_O~M AHhU~M dbyangs dang bcas pas brjod do/__/_dgos pa gsum las/_thun mong du sgo gsum gyi sdig pa'i sa bon 'dag cing bar chad zhi nas zhen pa bzlog pa'o/_khyad par du zhen pa log pas phyis 'khor bar mi 'jug pa'o/__/_mthar thug tu sangs rgyas thams cad kyi sku gsung thugs thob pa'o/__/_ gsum pa sngon du 'gro ba la gsum las/_dang po lus kyi sngon du 'gro ba ni/_rkang mthil gnyis sprad/_lag pa spyi bor thal mo sbyar nas/_rdo rje mthing ga me 'bar ba gcig tu bsgom mo/__/_lus khang rul zhig pa'i rnam pa lta bu dang /_khol bur na ba dang /_drod skye ba dang /_sems mi rtog pa'i ngang la gnas pa ni tshad do/__/_dgos pa gsum las/_thun mong du sdig pa dag/_bar chod zhi/_mngon zhen ldogakhyad par du lus 'khor bar ldog cing sprul skur grol ba'o/__/_mthar thug sku rdo rje'i klong du mya ngan las 'da' ba'o/__/_ngag gi sngon du 'gro ba la'ang /_rgyas gdab pa dang /_rtsal sbyong ba dang /_mnyen btsal ba dang /_lam du gzhug pa bzhi las/_dang po la gnyis las/_phyi snang ba la rgyas gdab pa ni/_so dang mchu ma reg tsam du rlung dang shes pa hU~M gsum gcig tu bsres la/_hUM gi glu snyan la ring bar blangs pas snang ba thams cad 

hUM du me re re khengs par bsam mo/__/_phyi snang ba'ang hUM du me re re byung ba ni tshad do/__/_nang phung po la rgyas gdab pa ni/_hUM brjod dus phyi'i hUM de dag kha sna'i sgo nas zhugs ste/_lus kyi nang du sib sib thim par bsgoms pas/_ lus mi bde ba snyam pa dang*/_hUM gis gang ba snyam pa ni tshad do/__/_dgos pa ni phyi nang gi snang ba thams cad rang bzhin med par 'gyur ba'o/__/_ gnyis pa rtsal sbyang ba la'ang gnyis las/_phyi snang ba la rtsal sbyang ba ni/_hUM mthing nag me 'bar ba zhig gis phyi rol gyi gzugs che chung thams cad phar thal tshur thal mar thal yar thal phug par bsam zhing hUM drag la ngar che bar brjod do/__/_snang ba sang seng khral khrol du song snyam pa ni tshad do/__/_nang phung po la rtsal sbrang ba ni/_dmigs pa de nyid kyis rang gi lus khe khol med par dbug go/_lus chu zla ltar snang la rang bzhin med pa'i nyams skyes pa ni 'byongs pa'i tshad do/__/_dgos pa ni phyi nang gi chos rdos bcas su snang ba rnams 'od gsal 'ja' tshon ltar grol bar 'gyur ro/__/_ gsum pa mnyen btsal ba ni/_mdun du dbyug pa btsugs pa la hUM gis ba thag dkris pas rtse mor slebs dus phyir grol ba lta bu la shes pa gtad nas hUM ring bar brjod pas/_shes pa gang gtad du lham mer sdod pa snyam pa ni tshad do/__/_/_des ni dmigs pa gang du'ang bsgyur du btub pa'i dgos pa yod do/__/_ bzhi pa lam du gzhug pa ni/_mdun na phar srin 'gros lta bu'i lam phar 'khyog tshur 'khyog rgyang ring po'i ri rtse zad mtshams la thug par 

bsams la/_hUM ring por brjod cing de'i pha rol tu'ang mtha' med par phyin pa la sems gtad pas dga' ba skyo ba la sogs pa'i nyams skyes pa ni tshad do/__/_des ni lus ngag gi lam srol du tshud pa'i dgos pa yod do/__/_de ltar ngag gi sngon 'gro byas pa la dgos pa gsum las/_thun mong du ngag gi sdig pa 'dag cing /_yon tan 'thob mngon zhen ldog pa'o/_khyad par du ngag phyis 'khor bar mi 'jug cing /_longs skur grol ba'o/__/_mthar thug gsung rdo rje'i klong du mya ngan las 'da' ba'o/__/_ gsum pa sems kyi sngon 'gro la'ang /_dang por rtsad bcad pa/_bar du mtshang btsal ba/_tha mar gnas lugs la brtag pa gsum las/_rtsad bcad pa ni/_lus ngag yid gsum po 'di gang 'khor bar 'khyams pa yin/_ bde sdug dang dgag sgrub thams cad kyi byed pa po gang yin/_tshe snga phyir yang gang 'phos shing brgyud pa yin/_gtso gang du 'dug snyam du brtags pas/_ sems gtso che bar shes pa ni rkun ma ngos zin pa lta bu'o/__/_mtshang btsal ba ni/_sems dang de'i yul snang gnyis gcig gam tha dad la brtag pa ste/__/_ de'ang lus ngag sems gsum po gcig gam tha dad/_gcig na lus ngag ltar sems kyang mthong thos su 'gyur la/_tha dad na lus rdul phran cha med/__/_ ngag rjes med gtad yal/_sems bya lam rjes med du song rjes/_tha dad bya dang /_dad byed 'dug gam/_dpyad na 'brel ba ma grub pa'i phyir gcig dang tha dad ma yin no/__/_de ltar na gnyis yin dang /_gcig ma yin gyi phung po gsum pa'ang zhar la khog pas gcig dang tha dad du grub pa ni cung zad kyang 

med do/__/_de bzhin du phyi gzugs sgra dri ro reg dang /_nang sems la sems kyi 'dzin dus na/_gzugs yul du snang ba dang /_'dzin byed shes pa gnyis gcig dang tha dad la brtags pas/_yul med rten 'brel gcig tu rtog te/_gzung 'dzin gyi rtsa ba chad/__/_gnyis 'dzin gyi mkhar po 'gyel/__/_bdag gzhan gyi snang ba nub/__/_/_dgra gnyen gyi 'khrul 'dzin zhig/_dgag sgrub kyi sprin tshogs dengs/__/_chos nyid nam mkha' lta bu'i dgongs pa la phyin to/__/_ gnas lugs la brtag pa gsum las/_dang po byung sa byung mkhan la brtag pa ni/_sems ni yul la 'char dus na/_yul las sems byung ngam/_sems las sems byung /_yul las sems byung na yul de rags pa yin na rdul phran cha med du bsil bas ma grub pas de'i chos byung ba'i yul med pas de las byung ba'i sems mi 'grub bo/__/_phra ba yin na kha dog dang dbyibs dang cha shas brtag pas mi rnyed do/__/_/_sems las sems byung na skad cig rang dus na sems cha gnyis su 'gyur te/_byung sa dang byung mkhan cha gnyis su yod pa'i phyir ro/__/_de ltar na sems skad cig la cha gnyis med pas kyang sems las sems byung sa ma grub bo/__/_'on kyang byung ngo snyam na/_sems des de skad zer ram/_yi ge bris pa 'dug gam/_khyod rang snyam pa yin nam/_de skad zer ba dang bris pa 'dug na ga re/_ci yang mi 'dug go snyam pas der 'gro na/_snang ba 'di mun pa'o/__/_snyam pa byas dus der 'gro'am/_des na blos bkod pa sgro btags pa yin pas kyang rang bzhin ma grub la/_de las gzhan du'ang skye sa dang skye mkhan med pas/_sems dang por skye ba med par gtan la phebs 

pas/_chos sku blo bral chen po thog ma'i zad sa shes so/__/_bar du gnas gnas mkhan la brtag pa yang de dang 'dra ste/_yul drug gi rang bzhin la dpyad pas gzhi med nam mkha' ltar dag ste gnas pa'i yul med/_gnas mkhan rang gi sems la brtags pas/_kha dog dang dbyibs dang ngo bo dang ngos gzung ma rnyed pas/_'dzin byed shes pa'i rang bzhin ma rnyed de/_gzung 'dzin sems kyi 'khrul pa stong nas/_gnas sa med pa'i sems nyid longs sku gzhi bral gsal dag chen po chos nyid rang babs kyi dgongs par shes so/__/_/_tha mar 'gro sa 'gro mkhan la brtag pas/__/_yul thog du shar ba'i sems zhes ma grub ste/_dang po ma skyes pas bar du mi gnas/_mi gnas pa la 'gag pa med pas skye 'gag gnas gsum dang bral ba'i chos nyid/_shar gnas ris med mnyam pa chen por la bzla ste/_rig stong rang grol sprul pa'i skur thag chod pas/__/_phyam mnyam yangs pa phyogs yan chen por blo bde ba'o/__/_/_de ltar sems kyi sngon 'gro byas pa la dgos pa gsum las/_thun mong du sems kyi sdig pa 'dug/_yon tan skye mngon zhen ldog pa'o/_khyad par du phyis 'khor bar mi 'jug cing chos skur grol ba'i/_mthar thug thugs rdo rje'i klong du mya ngan las 'da' ba'o/__/_ bzhi pa rnal du dbab pa ni/_bde ba'i mal du lus so ma sgul bskyod dang bral ba/_ngag so ma smra brjod dang bral ba/_yid so ma dran rtog dang bral bar lhod kyis glod la rang babs su nyal lo/__/_dgos pa gsum las/_thun mong du rtsa rlung khod snyoms pas 'byung ba mi 'khrugs shing nad med pa'o/_khyad 

par du ting nge 'dzin rang babs su skye zhing lus sems ngang gis bde ba'o/__/_ mthar thug sgo gsum gyi 'dzin pa rang grol du 'gro ba'o/__/_ don gnyis pa dngos gzhi rig pa'i rang ngo sprad pas 'od gsal chos sku cer mthong du bstan pa la/_ka dag chos zad du la bzla ba gzhi khregs chod dang /_lhun grub 'od gsal du 'gag bsdom pa lam thod rgal du ngo sprad pa gnyis las/_dang po khregs chod la ngo sprad pa/_rtsal sbyang ba/_bogs dbyung ba gsum las/__/_dang po ni tshogs gtor bshams/_gsol btab brgyud pa'i bshar btab pa'i rjes la/_dpon slob kun shes pa khong glod/_rig pa dwangs phyung /_sa le ye re ba'i rang ngo sprad par bya ste/_kyai skal ldan da lta'i rig pa rang gsal rjen pa 'di la ltos dang /_rtog par ma 'phros/_rtse gcig tu ma bzung /_spang blang dang re dogs kyis ma bslad pa/_gsal ba la 'dzin pa med pa/_dwangs pa la phyi nang med pa/_yangs pa la phyal bar ma shor pa/_ngang dngas la ngos gzung med pa/_zang thal la phyam brdal ba/_rang babs rjen pa 'di nyid sems nyid rang bzhin gyis 'od gsal ba/_chos sku 'gyur ba med pa'i rang bzhin du rang ngo shes par gyis la/_rang dngas 'dzin med chen por skyongs shig/_dri med dag pa'i sangs rgyas ni/__/_rang rig chos sku 'gyur ba med/__/_sal le sing nge wal le ba/__/_sprin med ston ka'i nam mkha' bzhin/__/_mi 'gyur brtan pa ri bo bzhin du zhog/_mi g.yo dngas pa rgya mtsho bzhin du zhog/__/_yangs dog bral ba nam mkha' bzhin du zhog/__/_gang ltar gnas kyang rig pa'i ngang yin zhog/_gang ltar shar yang rig pa'i gdangs 

yin zhog/_'phros nas rang rig dngas sangs skyed par zhog/__/_ji ltar bya rnams gang du 'phur na yang /__/_mkha' las ma 'das de bzhin rig pa dang*/_ chos rnams rang gsal g.yo ba med par zhog/_ces thebs par gdab bo/__/_ gnyis pa rtsal sbyang ba la/_rang gnas bsam gtan gyi ngang la rtsal sbyang ba dang /_rang dngas ye shes kyi rol pa la rtsal sbyang ba gnyis las/_dang po la'ang rang gnas kyi bsam gtan ngos gzung ba dang /_mnyam rjes bsre ba'i thabs bstan pa gnyis las/_dang po ni skyil krung bcas la/_mig mi 'gul bas cung zad thur du bltas pas/_sems dwangs la mi rtog pa'i ngang de nyid kyi dus na mig drang thad du ha re gtad pas/_sngar gyi mi rtog pa'i dwangs de zhig kyang /_byung tshor gyi rtog pa dang dran 'dzin gyi gnyen po med pa'i shes pa rang gsal rgya yan pa/_gzhi phyal pa gcig 'char te/_de nyid rig pa rang gnas kyi bsam gtan du shes par bya'o/__/_de nyid ngos zin nas phyis shes pa gnas sam 'phro'am/_dgag sgrub dang /_nyon mongs dang /_mi rtog pa'i ting nge 'dzin la gnas pa la sogs pa gang gi dus su'ang rang rig rang babs la cher gyis gtad pas 'dzin med rang gnas kyi bsam gtan de rjen sangs kyis 'char te/_'di kho na ma byas lhun grub kyi sgom pa chu bo lta bu yin no/__/_de ngo ma shes na rkyen res 'ga' ba'i sgom pas rkyen mi thub cing /_bar do'i bsam gtan ngos mi zin pa'i skyon yod do/__/_de nyid klong drug pa las kyang /__/_ rang bzhin gnas pa'i bsam gtan dang /__/_rtsa rlung sems kyi ngal gso gnyis/__/_'dro'o 'dra'o nor ra re/__/_zhes gsungs pa yin no/__/_gnad 'di 

chos 'di'i dka' ba'i gnas te/_rang byung pad+ma'i byin rlabs las rang babs shes pa yin no/_phyin chad rang bzhin gyi bsam gtan ngos zin pa dag ni yi ge 'di'i mthu dang /__/_bdag gi brgyud pa las byung bar blta'o/__/_ mnyam rjes bsre ba'i thabs ni/_de'i ngang la cung zad brtan pa thob nas bsdad pa las langs te khro bo'i stangs stabs/_gyad gyi dor stabs/_seng ge'i mchongs stangs gsum la bslab pa las/_dang po ni lhan ne bsdad dus kyi bsam gtan gyi ngang ma shor ba las langs te/_g.yas bskum g.yon brkyang du byed cing /_mig phar 'phrul tshur 'phrul byas la bsam gtan dang bsre ba'o/__/_de brtan nas gyad kyi dor stabs ni bsam gtan gyi ngang ma shor bas gom pa dal bus gya tshoms su 'dor ba'o/__/_/_de brtan nas seng+ge'i mchongs stangs ni/_bsam gtan gyi ngang ma shor bas drag tu 'gro zhing ring du mchongs pa dang /_dal bus 'gro zhing sa la sdod pa dang /_skad cig la langs shing ca cor sgrogs pa dang /_dran bsam du spro zhing rtog med du 'jog pa la sogs pa la bslabs pas/_spyod la thams cad rang bzhin gyi bsam gtan dang 'dres nas/_bya byed dang /_smra brjod dang /_dran rtog thams cad chos nyid kyi rol par shar te mnyam rjes kyi ris med/_nyin mtshan gyi bar med/_blang dor gyi chos med/_bsgom bya'i blo med/_yin min gyi rtsis med par thams cad rig pa'i rang gdangs rol pa gcig tu 'dres te/_rgya yan du song yang phyal ba ma shor/_ched du ma bsgoms kyang ting nge 'dzin dang mi 'bral bas/_ chos nyid zad pa'i dgongs pa dge sdig blang dor las 'das pa lta sgom spyod 

'bras kyi phan gnod med par rtogs pas/_sgom med chu bo'i rgyun gyi rnal 'byor pa rang bzhin gyis gnas par 'gyur ro/__/_ gnyis pa la/_gnas pa sems kyi rgyan du shar ba/_'phro ba sems kyi rol par shar ba/_gnyis med mnyam pa'i ngang du gnas pa gsum las/_dang po ni lus ngag yid gsum khong glod la sos brdal te lhan ner gnas pa'i tshe/_dgag sgrub kyi rtog pa sna tshogs su 'phror bcug la/_phyam gyis bzhag la cher kyis bltas pa'i tshe/_rgya mtsho la rlabs zhi ba ltar 'phro mkhan gyi shes pa dang /_'phro bya'i yul gnyis su ma grub par phyam gyis sems gzhi med rtsa ba dang bral ba rang bzhin gzhi'i ngang du rang babs su gnas pa ni/_gdod ma ka dag gi gnas lugs chos sku 'pho 'gyur med pa'i dgongs pa la ngo sprad pa'o/__/_ gnyis pa ni/__/_de nyid kyi ngang las sna tshogs kyi rtog pa spros la/_ dgag sgrub dang re dogs med par gang shar gyi rtog pa der 'dzin pa med pas rgya yan du bcug la/_snga phyi dran bsam gyi mdud pa bor nas/_da lta'i rig pa thol skyes thol nub tu 'gro ba gshis kyi gnas lugs ji ltar 'phros kyang chos nyid kyi rol pa las mi 'da' bar rgya mtsho las rlabs po che shar ba lta bu/_rang grol rang shar gyi ngo bo thugs rje 'gag pa med pa'i dgongs pa la ngo sprad pa'o/__/_ gsum pa ni 'phro gnas gnyis su med pa ste/_gnas bdo ba'i dus na mig sgril bas 'phro yang rang babs su bzhag pas gnas la/_'phro bdo ba'i 

dus su mig ma 'gul bar phyam gyis bzhag pas gnas te/_'phro ba dang gnas pa gnyis su med pa rgya mtsho las rlabs bu chung shar ba nyid rgya mtshor zhi ba lta bu'i ngang la bzhag go/_de'ang gnas pa mi bsring /_'phro ba mi dgag mnyam pa mi bsgrub/_sems ji ltar shar yang de ltar mi 'dzin pas dgag sgrub blang dor re dogs las 'das pa'i chos nyid ye grol rang bzhin rdzogs pa chen po'i dgongs pa la ngo sprad pa'o/__/_de ltar na rang shar du 'dug pas rang grol du grol/_nges med du 'dug pas 'dzin med du grol/_ye grol du 'dug pas gzhi bral du grol/_thog babs su 'dug pas car phog tu grol/_ rang grol du 'dug pas snang stong du grol ba'o/__/_de'ang rnam rtog ma spangs gzhi nas grol bas bskur nas grol byed 'bad stsol zhig pa'i gdeng chos/_ gang shar gyi rnam rtog rang sar grol bas dran 'dzin gyi gnyen po la mi ltos pa'i gdeng chos/_yul drug cer mthong du grol bas snga phyir 'dzin pa'i shes pa dang bral ba'i gdeng chos/_bzang ngan yongs grol du shes pas blang dor phyogs 'dzin dang bral ba'i gdeng chos/__/_mdor na gang shar gyi rig pa bcings grol las 'das pa'i rang bzhin 'gro 'ong dang bral bar gtan phebs te/_rang sems grol ba zhes bya ba/__/_gcig nas gcig tu song ba med/__/_gang gis dgrol ba med pa'i sems/__/_gzhi nas rdzogs par 'gro 'ong med/__/_brtags pas ma rnyed rgyu mtshan med/__/_gzhi rtsa med pas stong gsal gnas/__/_rang gsal gnas pa'i sems de ni/__/_gnad kyis grol bas phyogs ris med/__/_dus kyi grol bas ltos gzhi med/__/_'bad med grol bas rtsol 

sgrub med/__/_rang gis grol bas gnyen po med/__/_ye nas grol bas bskyar gzhi med/__/_cer gyis grol bas mthong sar yal/__/_yongs su grol bas 'bad rtsol med/_ces ngo sprad do/__/_ gsum pa la gsum las/_dang po dug lnga rang grol ni/__/_phyi nang gi 'dod chags mi bzod pa ci skyes pa'i ngo bo la cer gyis bltas nas phyam gyis bzhag pas bde stong gnyis su med pa'i ngang la rang grol lo/__/_zhe sdang rags pa'i ngo bo la cer gyi bltas nas phyam gyis bzhag pas gsal stong gnyis su med pa'i ye shes su grol lo/__/_gang yang mi rtog pa'i shes pa lung ma bstan rmugs 'thibs pa la sogs byung dus gti mug gi ngo bo la cer gyis bltas la phyam gyis bzhag nas gnas pa'i zhi gnas de yang bshig la rang grol du phyam gyis btang ba ni/_chos sku gzhi bral gyi ye shes su rang grol lo/__/_nga rgyal phrag dog gi ngo bo la cer gyis bltas nas phyam gyis bzhag pas rang gsal gnyug ma'i ngo bo lhan cig skyes pa'i ye shes su grol lo/__/_ gnyis pa sgo lnga rang grol ni/_mig dang rna ba dang sna dang lce dang lus kyi 'dzin pa gang skyes pa de'i ngo bo la cer gyis bltas nas phyam gyis bzhag pas chos sku ka dag chen por rang grol lo/__/_gsum pa tshogs drug rang grol ni/_gzugs dang sgra dang dri dang ro dang reg bya dang /_yid kyi byung tshor dran rig gi dgag sgrub chags sdang ci skyes pa de'i ngo bo la cer gyis bltas nas phyam gyis bzhag pas ye stong rtsa bral chen po'i ngang du la zlos te gnas lugs stong gsal mnyam pa chen por lhun gyis grub bo/__/_des ni gang shar 

blang dor re dogs las 'das pa ma bsgoms ye shes lhug pa'i rang bzhin du khregs chod pa'o/__/_don gnyis pa lhun grub 'od gsal du 'gag bsdam pa/_ lam thod rgal du ngo sprad pa la/_sngon 'gro zag med kyi ye shes rgyud la bskyed pa'i tshul/__/_dngos gzhi de nyid ngo sprad pa'i tshul/__/_rjes rnal 'byor bzhis nyams su blang ba'i tshul dang gsum las/_dang po ni lus ngag yid gsum gyi bya ba dgu phrugs su btang ste dal bar gnas pa'o/__/_de'ang lus phyi'i bya ba tshong so nam la sogs pa 'jig rten gyi 'khrul pa'i kun spyod sna tshogs/_nang phyag dang bskor ba la sogs pa dman pa'i dge ba/_gsang ba rnam g.yeng dang 'du dzi spangs te gcig pur 'dug pa'o/__/_ngag gi phyi 'jig rten gyi 'khrul gtam sna tshogs/_nang kha ton dang bzlas brjod sna tshogs/_gsang ba smra brjod kyi rnam pa bkag nas lkugs pa ltar ro/__/_yid kyi phyi 'jig rten gyi 'khrul rtog sna tshogs/_nang bskyed rdzogs kyi sems 'dzin sna tshogs/_gsang ba dran rig gi rnam rtog sna tshogs bkag nas rtog med kyi ngang la gnas pa'o/__/_/_de ltar byas pa la dgos pa gnyis las/_gnas skabs su bya ba thengs pas 'khrul phyir mi 'brang la/_mthar thug zag med kyi ye shes myur du 'char ba'i dgos pa yod do/__/_ gnyis pa la gsum las/_lus kyi gnad bzhugs stangs gsum la gnas pa'o/__/_de'ang chos sku'i bzhugs stangs seng ge lta bu ni tsog pu rkang mthil gnyis sprad de pus mo [(<]a[>]phyir brgyangs[)]gnyis phyir bsgrad la/_ lag mthil brla'i phyi nas sa la btsugs pa'am/_nang du btsugs pa'i mthe 

bong bcangs te mjing pa yud tsam gyen du gtod la/_smin phrag gi nam mkha' la ma 'gul bar blta'o/__/_longs sku'i bzhugs stangs glang po ni kha sbub kyis pus brang sbyar la gru mo gnyis sa la btsugs te/_lag mthil gnyis kyis ol ko brten pa'i sor mo 'gram pa la sbyar zhing /_sgal tshigs bsrangs te mig nam mkha' la zur gyis rig par blta 'o/__/_sprul pa'i sku'i bzhugs stangs drang srong tsog pu ni/_tsog pur 'dug pa'i rkang pa'i long bu gshibs te lag pa gnyis mkhal khung ngam pus mo la bskor nas sgal tshigs bsrangs te mig bar snang la zim bur blta'o/__/_de ltar byas pa'i dgos pa ni/_gnas skabs su bzhugs stangs dang pos nang gi 'byung ba rnams 'dzad pa dang /_ gnyis pas g.yo byed kyi rlung zin pa dang /_gsum pas drod skye zhing 'byung ba snyoms pa'o/__/_mthar thug ni rim pa bzhin ka dag gi don rtogs pa dang /_ lhun grub kyi don 'char ba dang /__/_'khrul snang zhing khams su 'char ba'o/__/_ gnyis pa ngag gi gnad la gsum las/_dang po gnas pa ni smra ba bcad de 'khrul gtam bkag nas/_brtan pa ni rang gi kha ton bzlas brjod cung zad tsam las mi brjod/_la bzlas pa ni brda tsam las brjod pa cung zad kyang mi byed pa'o/__/_/_de ltar byas pa'i dgos pa ni/_gnas skabs su 'khrul pa dang nyon mongs pa mi 'phel/_mthar thug rig pa'i don la reg cing /_sangs rgyas thams cad kyi gsung gi klong du mya ngan las 'da'o/_/_ gsum pa sems kyi gnad ni/_nam mkha' sprin dang bral ba la sems ma yengs par gtad pas/__/_yul stong pa la rig pa stong pa 'char 

ba'o/__/_de ltar byas pa'i dgos pa ni/_gnas skabs su rig pa mngon sum du gsal bar mthong la/_mthar thug lhag med du 'tshang rgya'o/__/_ gsum pa ye shes kyi gsang lam mtshon tshul ni/_snying nas mig tu rtsa dar dkar gyi skud pa lta bus 'brel ba de'i nang nas yar ye shes rgya skar gyi nyi zhur ltar 'char bas mig gi nang du gzigs stangs bya ste/_chos sku'i gzigs stangs gyen/_longs sku'i zur la dal zhing snyoms par/_sprul sku'i phab la phyed btsum rab tu zim par byas la blta'o/__/_rlung gi gnad du mchu dang so gnyis bag tsam ma reg par byas la rlung kha nas rab tu dal bar gtang ngo /__/_rig pa'i gnad du lu gu rgyud shar ba la ma 'gul bar blta'o/__/_des ni gnas skabs su rig pa'i ye shes [(<]a[>]dbang po'i[)] mngon sum du gsal la/_mthar thug snang ba bzhi zad de lhag med du 'tshang rgya'o/__/_ gnyis pa dngos gzhi de nyid ngo sprad pa ni/_rnam pa mang yang /_'dir bsdu na lnga tshan bdun las/_dang po sku lngar ngo sprad pa ni/_de ltar gnad kyi mthong ba'i rig pa rdo rje lu gu rgyud sku dang ye shes kyi rang gdangs 'od dang thig ler snang ba 'di rang ngo 'od gsal du snang bas rnam snang gi sku/_'od gsal 'gyur ba med pas mi bskyod rdo rje'i sku/_de nyid 'phel ba dang bcas pas rin chen 'byung ldan gyi sku/_snang ba tshad med pas snang ba mtha' yas kyi sku/_'od lnga lhun grub tu shar bas don yod grub pa'i sku ste gzhi/_der snang gzung 'dzin dang bral bas stong gsal du sgom pa lam/_rigs lnga so so'i 

skur gsal dus 'bras bu'o/__/_gnyis pa ye shes lngar ngo sprad pa ni/_'od gsal de nyid dri ma med cing sku'i 'char gzhi byed pas me long ye shes/_de nyid dbyer med pas mnyam nyid ye shes/_de la blo'i bye brag so sor 'char bas so sor rtogs pa'i ye shes/_de nyid ma btsal lhun gyis grub pas bya grub ye shes/_de thams cad ye stong rtsa ba dang bral bas chos dbyings ye shes te gzhi/_de nyid sa le sing nge bsgoms pa lam/_de mthar phyin nas snang srid 'od snang du shar ba 'bras bu'o/__/_gsum pa rigs lngar ngo sprad pa ni/_'od gsal gyi snang ba de de bzhin gshegs pa thams cad kyi gshegs shul yin pas de bzhin gshegs pa'i rigs/_de nyid 'od gsal las 'pho 'gyur med pas rdo rje'i rigs/_yon tan 'byung bas rin po che'i rigs/_skyon gyis ma gos pas pad+ma'i rigs/_de nyid goms na lhag med 'grub pas las kyi rigs te gzhi/_de'i ngang la ye re wal le sgom pa lam/_mthar phyin nas phyir mi ldog pa 'bras bu'o/__/_bzhi pa 'od lngar ngo sprad pa ni/_'od gsal de nyid dri ma med pas dkar po/_yon tan rdzogs pas ser po/_ma btsal snang bas dmar po/_bya rtsal rdzogs pas ljang gu/_mi 'gyur brtan pas mthing ga ste gzhi/_de nyid bsgoms pa lam/_mthar phyin pa 'bras bu'o/__/_lnga pa rlung lngar ngo sprad pa ni/_'od gsal de nyid ye shes kyi drod dang ma bral bas me dang mnyam pa'i rlung /_'khor 'das kyi srog 'dzin pas srog 'dzin pa'i rlung /_de nyid goms pas 'khor 'das so sor 'byed pas dwangs snyigs 'byed pa'i rlung /_dag ma dag kun nas 'od lnga dang ye shes des khyab pas khyab byed kyi 

rlung /_'khor ba'i srog bcad nas mya ngan las 'das pa'i sar bskyel bas snying rje med pa bskal pa las kyi rlung ste gzhi/_de nyid bsgoms pa lam/_de nyid mthar phyin pa 'bras bu'o/__/_/_drug pa shes rab lngar ngo sprad pa ni/_'od gsal rtogs ma rtogs las 'khor 'das gnyis su 'byed pas 'byed pa'i shes rab/_ye shes su sdud pas sdud pa'i shes rab/_kun la khyab pas khyab byed kyi shes rab/_'od snang 'gro 'ong dang bcas pas bskyod pa'i shes rab/_ de nyid 'khor ba las sgrol bas sgrol ba'i shes rab ste gzhi/_de nyid bsgoms pa lam/_mthar phyin pa 'bras bu'o/__/_bdun pa mkha' 'gro lngar ngo sprad pa ni/_ 'od mthing ga sangs rgyas mkha' 'gro/_dkar po rdo rje mkha' 'gro/_ser po rin chen mkha' 'gro/_dmar po pad+ma mkha' 'gro/_ljang gu las kyi mkha' 'gro ste gzhi/_de nyid bsgoms pa lam/_mthar phyin pa 'bras bu'o/__/_ gsum pa rjes rnal 'byor bzhis nyams su blang tshul la/_lta ba/_sgom pa/_spyod pa/_'bras bu la rgyun du byed pa'i rnal 'byor bzhi las/_dang po ni 'od gsal gyi ngo bo stong /__/_rang bzhin gsal/_thugs rje 'gag med du 'char ba de mnyam gzhag gi lta ba/_rjes la snang srid sna tshogs su snang ba 'di thams cad snang la rang bzhin med pa'i gzugs brnyan dang 'dra bar rtogs pa rjes thob kyi lta ba'i ngang las dus thams cad du mi 'bral bar bya'o/__/_ gnyis pa de nyid kyi ngang las gsal stong spros pa dang bral bar sgom pa'o/__/_gsum pa ni de'i tshe gang la'ang gza' gtad dang ched 'dzin zhig pa 

rang bzhin smyon pa lta bur blang dor re dogs dang bral bar spyod pa'o/__/_ bzhi pa ni goms pa klong du gyur pas snang stong 'od gsal gyi 'char tshul la dgag sgrub re dogs dang /_bral bar spyad pas rang shar rang grol du song ba'o/__/_de ltar ngo sprad pa la dgos pa gnyis te/_gnas skabs su chos nyid yid dpyod du ma lus par mngon sum ma mthong la mthar thug mngon sum mthong ba'i gnad kyis dge sdig gis mi gos shing tshe'i bar chad kyang rang bzhin sprul sku'i zhing du skye ba'o/__/_don gsum pa rjes snang nyams kyi 'char tshul bstan pas/__/_de nyid nyams su blang tshul bstan pa la/_snang ba bzhi'i 'char tshul ngos gzung /_mtha' brten bzhi'i rang bzhin goms tshul/_grol sa chen po'i rang sa zin lugs gsum las/_dang po la chos nyid mngon sum gyi snang ba/_nyams gong 'phel gyi snang ba/_rig pa tshad phebs kyi snang ba/_chos nyid zad pa'i snang ba bzhi las/_dang po ni de ltar ngo sprad pa'i 'od gsal gyi snang ba sgron ma bzhir snang ba ste/_de'ang rgyang zhag chu'i sgron ma las/_dbyings rnam par dag pa'i sgron ma sprin med pa'i nam mkha' stong pa la shar ba'i dbus su/_thig le stong pa'i sgron ma snang ba'i nang du rig pa lu gu rgyud gsal la ma yengs par bltas pas gsal stong rnam par mi rtog pa'i ye shes lhag gis skyes pa'i ngang las mi g.yo bar mnyam par 'jog pa'i shes pa gsal ba dwangs pa ka dag dang lhun grub gnyis su med pa de nyid shes rab rang byung gi sgron ma zhes bya ste/_gdod ma'i gzhi la da ltar gyi snang sems grol bar byed pa ste/_gzhi yi gnas lugs nyid 'bras bu ye grol du 

smin par byed pa'i shes rab ces bya ba ste/_gzhi nyid 'bras bur smin byed shes rab ste/__/_shes rab sku ru smin pa yis/__/_zhes pa'i don nyams su blangs pas dbyings kyi ra bar rig pa tshud de/_thig le gsum 'brel gyi snang ba dbang pos mngon sum du mthong ba tshun chad chos nyid mngon sum gyi snang ba'o/__/_de'ang tsit+ta rin po che'i sbubs na gdod ma'i mgon po 'od mi 'gyur ba dbyings 'od zer gyi phung po chen po'i dbus na/_ngo bo stong pa/_rang bzhin gsal ba/_thugs rje'i rig pa'i snying po can rma bya sgo nga ltar nang gsal du bzhugs pa'i gdangs las/[ ·]zhi khro'i snang ba sku dang thig le'i zhing khams 'og min gyi gnas rdo rje dbyings kyi pho brang chen por/_lhun gyis grub pa'i snang ba sgyu ma'i lus kyi 'jig rten gyi khams rnam par bkod pa'i phyogs bcu'i zhing khams ma lus pa thams cad sangs rgyas dang byang chub sems dpa' dpa' bo mkha' 'gro'i rang bzhin gyis gang zhing chos dang /_'khor dang /_gnas dang /_dus dang /_ston pa phun sum tshogs pa'i mnga' thang chen pos/_dbang 'byor pa'i tshul rgya mtsho ji snyed la skal ba dang ldan pa'i rnal 'byor pas nam dbang thob pa ni/_bde chen mkha' spyod kyi gnas 'og min chen por gshegs te sangs rgyas pa zhes kyang bya/_rang bzhin dag pa'i zhing du dbang thob pa zhes kyang bya ste/_snying ga ye shes kyi 'jig rten gyi rang gdangs gsang lam chu'i sgron ma las snang ba phyi'i nam mkha' stong pa la shar ba'i tshe/_ dbyings kyi rtags su 'od khyim rnam par dag pa'i sgron ma'i nang du/_ye shes kyi rtags su thig le stong pa'i sgron ma dang*/_thig phran grangs med pa snang ba'i 

dbus su/_sku'i rtags su lu gu rgyud shar ba la bltas pas/_thugs rje'i rtags shes pa rang gsal chen po nyid/_ngo bo'i rtags rnam par mi rtog pa'i ye shes la/_dus gsum 'pho 'gyur med pa'i dgongs pa/_mnyam pa nyid chos sku'i gzhi/_rdzogs pa chen po gdod ma ka dag gi nang du d+ha thim mo/__/_ shin tu gsang ba'i don mngon sum du bstan pa'o/__/_de ltar mngon gsum gyi snang ba mthong ba la dgos pa gnyis te/_gnas skabs su chos nyid yid dpyod dang bral/_mthar thug gdod ma'i zad sar grol ba'o/__/_ gnyis pa nyams gong 'phel gyi snang ba ni/_shes nyams bde gsal mi rtog pa la sogs pa sna tshogs kyang ma bstan pas/_lam gyi tshad nges par mi bslu ba ye shes snang ba'i nyams phyir shar bas/_rig pa nang du grol ba'i tshad zin pa ni chos 'di'i khyad par gyi dgong pa zab mo ste/_shin tu sbas pa'i nye lam chen po'o/__/_de'ang snga ma'i don bla ma'i gdams ngag bzhin du nyams su blangs pas dbyings rig kyang res gsal res 'grib pa tsam las yang nyams su len pa la brtson pas dbyings rig smin mtshams las bral te/_ dbang po'i mngon sum du gsal lo/__/_thig le'i snang ba de dag kyang sran ma tsam du snang zhing /_dbyings kyang khru gang tsam du snang zhing /_rig pa lu gu rgyud kyang skar mda' 'gro ba tsam mo/__/_yang nyams su blangs pas/_'od lnga'i dbyings snang dum bu dang /_gyen 'greng dang /_rtsibs shar dang /_mdung rtse lta bu dang*/_re lde'i rnam pa tsam gyis rang gi mdun phyogs khyab par 'char ba'i nang du thig le yang me long tsam la rig pa'ang 'dab chags 'phur skyen tsam 

du snang ngo*/__/_de nas nyams su blangs pas/_dbyings kyi snang ba de dag rin po che dang /_'od kyi dra ba dra phyed dang /_mig mangs ris dang /_mig tshags dang /_ mdung rtse'i rnam pa dang /_mda' dang*/_pad+ma stong ldan dang*/_nyi zla 'od ldan dang /_ye shes mkhar thabs dang /_ral gri dang /_rdo rje dang /_'khor lo dang /_ gri gug dang /_me lce dang /_nya mig gi rnam pa lta bur 'char zhing /__/_snang ba des rang gnas pa'i lung pa de 'gags par 'gyur ro/__/_thig le yang kham phor tsam la/_rig pa ni ri dwags spang rtsibs la rgyug pa tsam mo/__/_de nas yang nyams su blangs pas/_'od ni yul khams tsam du 'char zhing /_thig le ni bse phub*tsam/_rig pa yang sha ra Na dal gyis 'gro ba tsam mo/__/_de nas nyams su blangs pas/__/_'od ni stong gsum gang du bltas tshad khyab cing /_ dbyings rig la nyin mtshan med par gsal te/_thig le'i nang du sku rkyang par snang la/[ ·]rig pa'i nang du'ang sku rkyang pa re snang la/_rig pa'i bar du yang rigs lnga'i sku phra mo 'byung zhing 'gul 'phrigs med par sdod do/_ ltar shar bas bar do'i snang ba da ltar mthong bas phyis bar do med do/__/_de ltar nyams snang gong du 'phel bas gnas skabs su nyams snang gi yon tan rnams thob pa/_mthar thug bar do'i snang ba rang sar grol ba'i dgos pa yod do/__/_ gsum pa rig pa tshad phebs kyi snang ba ni/_dbyings kyi snang bas thams cad du khyab pas sa chu me rlung gi snang ba gang yang med cing*/_thig le rnams dang rig pa'i nang du rnam par snang mdzad dang nam mkha' dbyings kyi 

dbang phyug ma/_rdo rje sems dpa' dang mA ma kI/_rin chen 'byung ldan dang sangs rgyas spyan/_snang ba mtha' yas dang gos dkar mo/_don yod grub pa dang dam tshig sgrol ma ste/_steng phyogs su rnam snang gis gtso byas pa'i lnga tshan nas/_phyogs bzhir rigs re res gtso byas pa'i rigs lnga yab yum tshom bu'i dkyil 'khor 'bum phrag grangs med brjod las 'das pa nam mkha'i mtha' khyab par 'char zhing /_rang nyid kyang 'od kyi pad+ma chen po'i steng 'od du gsal ba'i spyi bo na yar thig le 'khar gzhong rtsegs ma lta bu lnga'am dgu gyen du snang zhing /_rang dang tshom bu'i lha rnams kyi thugs kar 'od kyi zer thag snye tshon sgril ma lta bus 'brel nas rang lus rdos bcas su snang ba med de longs sku grol ba'o/__/_de nas nyams su ma blangs kyang 'gyur ba med do/__/_ de'i tshe phyi snang ba 'od gsal du grol bas rdos bcas sa rdo'i snang ba rang nub/_nang sgyu lus 'od gsal du grol bas sha khrag gi phung por rang nub/_ gsang ba nyon mongs pa 'od gsal du grol bas sgrib gnyis kyi snang ba rang nub/_yang gsang sku dang ye shes su snang bas 'og min gyi zhing khams rang snang /_bla med mkhyen pa'i ye shes su rgyas pas shes bya'i dkyil 'khor rang gsal lo/__/_de ltar rig pa tshad la phebs pas/_gnas skabs su ma bsgom kyang tshad la phebs shing mthar thug longs sku ngos zin pas sku'i 'dzin pa rang grol lo/__/_ bzhi pa chos nyid zad pa'i snang ba ni/_phyi nyams snang gi 'phel zad/_ nang sgyu lus kyi chos zad/_gsang ba rtogs tshogs kyi sems zad/_tshig dang 

'khrul pa thams cad rang zad de/_snang ba dang mi snang du 'dzin pa'i blo zad nas/_'od kyi nang nas sor mo tsam snang ba las 'khor 'das kyi 'du shes bral te/_snang ba ci'i ngo bor yang ma grub bo/__/_de'i tshe 'byung ba'i dgras mi tshugs/_nyi zla'i snang ba med/_'gro 'dug gi 'du shes nub/_dran pa wal po rjes med cing /_mngon par shes pa thogs pa med/_thugs rje'i cha las gsal ba tsam du gnas pa'o/__/_de ltar chos nyid zad pa'i snang ba mthong ba la dgos ched gnyis te/_gnas skabs su snang ba bzhi'i tshad zin pas so mtshams phyed la/_mthar thug chos zad kyi snang ba mthong nas lhag med du 'tshang rgya bar thag chod pa'o/__/_ gnyis pa mtha' rten bzhi'i goms tshul la/_mi 'gul ba gsum la gzhi bca' ba/_sdod pa gsum gyis tshad gzung ba/_thob pa gsum gyis gzer gdab pa/_gdeng bzhis grol tshad bstan pa bzhi las/_dang po ni bzhugs stangs gsum la rgyun du gnas pa ste/_de yang lus mi 'gul bas rtsa mi 'gul/_rtsa ma 'gul bas mig mi 'gul/_mig ma 'gul bas rlung mi 'gul/_rlung ma 'gul bas sems mi 'gul/_de nyid kyis 'gyu byed rgyun chad nas/_rig pa g.yo 'gul med par gnas pa'i dgos pa yod do/_/_mig gzigs stangs gsum 'gul bar bya ste/_de'ang rig pa'i gnad rtsa/_ rtsa'i gnad sgo/__/_sgo'i gnad sgron ma'o/__/_rtsa ma 'gul bas mig/__/_mig ma 'gul bas sgron ma/_sgron ma ma 'gul bas sems/_sems ma 'gul bas rtog tshogs 'byung mi srid do/__/_des dbyings rig 'du 'bral med pa'i dgos 

pa yod do/__/de'ang rtog tshogs ni brtags na ye shes kyi rtsal yin yang rang ngo ma shes pas 'khor ba'i ngo bo ste/_med bzhin snang bas gzugs brnyan dang 'dra'o/__/thugs rje'i rig pa me long gi ngos lta bu ste phyir gsal du yod ring la/__yul sna tshogs kyi rkyen gyis gzugs brnyan mi 'gags par 'char bas blos ched du bzung na 'ching la/_ma bzung na grol ba ste/_bzung na lta sgom dge bas kyang 'ching ste/__gzugs ma bsdus par gzugs brnyan snang ba bzhin/__ma bzung na nyon mongs dug lngas kyang grol te/_gzugs brnyan gyi gnad shes pas me long la mi gos pa bzhin no/__/thugs rje nang du thim dus me long gi rgyab phyir bstan pa bzhin bzang ngan gyi gzugs brnyan gang yang mi snang la/__me long nang gsal gyi ngos la sku dang ye shes 'du 'bral med pa'i dgongs pa nyag gcig mi g.yo bar bzhugs so/__/ gnyis pa sdod pa gsum gyis tshad gzung ba ni/__dbyings rig la yun ring por gnas pas/_brtan pa'i tshad sdod pa gsum 'byung ste/_phyi snang ba skyod byed kyi rlung zad pas dbyings rig 'gro 'ong med par sdod/__nang phung pu skyod byed kyi rlung zad pas lus g.yo 'gul med par sdod/__gsang ba rtog pa skyod byed kyi rlung zad pas rnam rtog 'gyur mi srid par sdod pa'o/__/skabs 'dir tshad rmi lam gyis gzung ba dang /_rtags lus ngag yid gsum la 'char ba gnyis 'byung ste/_brtson 'grus rab la rmi lam dbyings su thim nas rgyun 'chad/_'bring la 'od gsal bde ba chen por 'char/_tha ma la rmi lam rmi lam du shes pas zin pa 'byung ngo /__/rtags sgo gsum la 'char ba ni/

snang ba bzhi la gsum gsum ste bcu gnyis las/_dang po chos nyid mngon sum gyi rtags gsum ni/_lus rus sbal mkhar gzhong du bcug pa ltar bya byed g.yo 'gul med par sa gcig tu 'dug tshugs/_ngag lkugs pa ltar smra snying mi 'dod/_sems mkha' 'gro snyi la zin pa ltar 'phro ba bzhin snang yang gar gtad du zin pa'o/__/_nyams gong 'phel gyi rtags gsum ni/_lus skyes bu nad kyis thebs pa ltar byi dor dang rgyan cha'i sgeg chos bral/_ngag smyon pa ltar gtam thams cad don med cal col du smra/_sems skyes bu rtsi dug gis zin pa ltar khams gsum du phyir mi ldog pa'o/__/_rig pa tshad phebs kyi rtags gsum ni/_lus glang po che 'dam du tshud pa ltar skad cig ma la 'byung ba lnga la zang thal du 'gro/_ngag grul bum gyi phrug gu ltar ci smras gzhan la phan cing dad pa'i rgyu byed/_sems skyes bu 'brum nad byang ba ltar phyis khams gsum du mi ldog par yid ches pa'o/__/_chos nyid zad pa'i rtags gsum ni/_ lus dur khrod kyi ro ltar gshed ma lnga brgyas mtha' bskor yang ya nga ba dang bag tsha ba med/_ngag brag cha ltar gtam gyi zungs zad de gzhan gyi rjes zlos byed/_sems bar snang gi na bun ltar skar cig ma la bag chags kyi phung po mi snang bar 'tshang rgya'o/__/_ gsum pa thob pa gsum gyis gzer gdab pa la gsum las/_dang po skye ba la rang dbang thob pa ni/_'di'i dus su phung po'i snang ba 'gags nas rdos bcas su mi snang ba'i tshe sems can gyi don bya bar 'dod na/_rang gi lag*sor*la*rig*pa*gtad cing*bltas pas/_snang ba de kun rang log ste 

snang byed chu'i zla ba lta bu'i gzugs kyis sems can gyi don byed pas/_mi la sogs pa'i sems can la rig pa bcug na/_mtshams med pa lnga byas pa yin yang 'di nyid la 'byung ba rang dag nas 'tshang rgya ste/_de'ang rig pa rang byung gi ye shes gnas pa'i gnad kyis so/__/_de'i tshe bems po la rig pa bcug kyang 'gul ba dang /_skad 'byin nus pa 'ong ngo /__/_ gnyis pa 'jug pa la rang dbang thob pa ni/_sor mo la rig pa gtad nas rang lugs su bzhag pas/_de nyid la mi snang bar 'tshang rgya'o/__/_ gsum pa rlung sems la rang dbang thob pa ni/_rlung sems las su rung bas rlung gi yon tan thams cad 'byung /_sems can gzhan tshe 'pho ba'i dus su de la rang gi rig pa bcug pas/_des mtshams med pa lnga byas kyang rang dang mnyam du sangs rgya ste/_las la bzang ngan med pa'i gnad kyis so/__/_bems po rnams la thogs med du zang thal zhing mngon par shes pa thogs med du 'char ro/__/_ bzhi pa gdeng bzhis grol tshad bstan pa la gnyis las/__/_yar gyi gdeng gnyis ni dkon mchog gsum gyi yon tan thos kyang thob tu re ba dang /_ ma thob kyi dogs pa'i sems med de/_rang rig las gzhan pa'i sangs rgyas med par rtogs pa'i phyir ro/__/_mar gyi gdeng gnyis ni/_'gro drug gi tshe tshad dang /_sdug bsngal thos kyang 'khor bar mi ltung du re ba dang /_ltung gis dogs pa gnyis med de rnams rtog dbyings su thim pas 'khor bar ltung mkhan ma grub paRa rtogs pa'i phyir ro/__/_de ltar mtha' rten la dgos pa 

gnyis las/_gnas skabs su so so'i dgos pa 'grub la/_mthar thug gong ma'i rgyab brten byas nas lhag med du sangs rgya'o/__/_ gsum pa grol sa chen po'i rang sa zin lugs ni/_de ltar snang ba bzhi rdzogs nas gdod ma'i ka dag chen por rang grol ba ni/_dper na shel gong dri ma sbyangs pa las 'od 'byung ste nyi zer gyi rkyen dang bral ma thag/_'od lnga nang gsal du thim nas gnas pa ltar/_dang po'i ka dag las phyi gsal du shar ba rang ngo ma shes pas gzung 'dzin 'khrul pa'i 'dab rdzab kyis dri mas gos kyang /_snang ba bzhi'i gdams ngag nyams su blangs pas 'dag ste 'od lnga shar ba ltar rig pa tshad phebs kyi snang ba shar nas/_chos nyid zad sa la thug ste/_slar yang 'od lnga nang thim ltar gdod ma'i gzhi thog de nyid du thim dus gzhon nu bum pa'i sku brnyes pa zhes bya ste thim pa la ma rmugs pa/_ gsal ba la mi 'phro ba/_rig pa la mi rtog pa nyid du lhun gyis grub nas/_ngo bo stong pas chos sku/_rang bzhin gsal bas longs sku/_thugs rje rig pas sprul pa'i sku/_ye shes dang bcas pa 'du 'bral med par lhun gyis grub bo/__/_slar yang sems can gyi don du chos sku de nyid las ma g.yos bzhin du longs sku dang sprul sku'i snang bas gang la gang 'dul du skad cig gcig la mdzad pa'i phrin las 'khoRa ba ma stongs kyi bar du rtag pa dang /_rgyun mi 'chad pa dang /_rgya che ba'i rnam par 'phrul pa nam mkha'i khams kyi mtha' klas par 'byung ba'o/__/_de dag gis tshe 'dir grol ba'i gdams pa rgya cher bshad pa'o/__/_

don gnyis pa brtson 'grus 'bring bar dor 'tshang rgya ba'i gdams ngag la bzhi ste/_skye gnas kyi bar do la thos bsam gyis sgro 'dogs bcad pa/_rgya khra tshang du 'jug pa'am/_ded dpon gser gling du phyin pa lta bu'i gdams ngag/_'chi kha'i bar do la gsal gdab pa sgeg mos me long la blta ba'am/_rgyal po'i bka' 'phrin bskur ba lta bu'i gdams ngag/_chos nyid kyi bar dor rang snang la yid ches pa lam tshol grogs dang 'phrad pa'am/_ ma pang du bu 'jug pa lta bu'i gdams ngag/_srid pa'i bar dor las kyi 'phro 'thud pa yur ba rkang chad la wa 'dzugs pa lta bu'i gdams ngag go/_dang po ni rgya khra de'ang tshang legs par rtogs pa'am ded dpon rgya mtsho nor bu len dus bya rog dang dung la sogs pas chu srin gyi sgro 'dogs bcad nas 'gro ba bzhin du/_'dir yang bla ma'i drung du thos bsam gyis sgro 'dogs legs par bcad nas bar do'i 'od gsal la 'jug pa ste/_de'ang dbang po rab 'bring tha gsum las/_rab kyi rab sbrul mdud mkha' la bor ba ltar grol ba dang /_ rab kyi 'bring mtsho nang du kha ba babs pa ltar grol ba dang /_rab gyi tha ma 'khyags rom chur zhu ba ltar grol ba'o/__/_dang po ni bla ma'i byin rlabs dang zab mo'i gdams pa btab pa tsam gyis snod ldan gyi slob ma de ye thog kun tu bzang po'i gzhi la rtsol med du lhug par grol ba'o/__/_ gnyis pa ni zab mo'i gdams pa nyams su blangs pas nyon mongs pa ci skyes kyang chos nyid kyi ngang du ro gcig par rtogs nas rang grol ba'o/__/_ gsum pa ni gdams ngag ngo sprad pa rnam pa lngas nyams su blangs 

pas rim gyis 'khrul pa rang snang du ngo shes te rang grol ba'o/_/_gnyis pa 'chi kha'i bar do ni/__/_'chi nad kyi thebs pa ste/_de'ang sgeg mos me long bltas pas rang gi bzhin gsal bar mthong ba'am/_rgyal po'i bka' 'phrin bskur bas mi de chad pas 'jigs nas 'phrin mi brjed pa ltar/_bar do'i gdams pa gsal btab pas rang nyid 'khor bar skrag nas gdams pa mi brjed pa ste/_de'ang dbang po rab 'bring gsum las/_'bring gi rab snying sdug mdza' bo mthong ba lta bu/_'bring gi 'bring me long du byad gsal bu/_'bring gi tha ma khab mig tu skad pa 'dzud pa lta bu'o/__/_dang po ni 'chi ltas tshang ba'i dus su tshe 'di'i zhen 'dzin med par bla ma'i gdams ngag 'ba' zhig yid la gsal dung dung pa 'dug na des chog go/_ gnyis pa ni 'chi kha'i dus der bla ma'am mched grogs dam tshig dang ldan pas rna bar sbugs mchu btsugs pa'i nang nas mar/_e ma rigs kyi bu chos nyid kyi bar do la sku dang ye shes kyi snang ba 'byung bas de rang snang du ngo shes par mdzod cig/_tshe 'di'i snang ba la ma chags par bde bar gshegs shig ces lan gsum gdab bo/__/_'debs long med par dbugs bsdus na rang gi kha sna dang kho'i kha sna sprad la rang gi kha sna'i dbugs gsum \u0f00 AH hU~M gsum du bsam pa kho'i khong par ha zhes 'phangs pas mig hrig gis byung dus su gsal gdab bo/__/_ gsum pa ni bar do'i gdams pa skad cig kyang ma yengs par bsgom pa'o/__/_de yang sa sa la thim pas lus lci zhing ldang mi nus/_chu chu la thim pas 

ba chu sna chu 'dzag/_me me la thim pas lus kyi dro sdud pas/_kha sna'i sgo skom/_ rlung rlung la thim pas mig gyen la ldog cing ngar ngar rkang lag g.yab/_de'i tshe skyod byed kyi rlung bros pas lus mi theg sgyid pa bsgyur yan lag mi 'dus/_ smra ba dka'/_mig gyen du ldog/_dbugs phyir 'phul lo/__/_bkrag mdangs bskyed pa'i rlung bros pas lus dang kha sna'i sgor bal dud 'chags/_sha tsha kha skam gshin dri mnam/_dngas snyigs 'byed pa'i rlung bros pas bza' btung mi len lus stobs shor ro/__/_me dang mnyam pa'i rlung bros pas lus kyi drod mtha' nas 'chor ro/__/_skal pa las kyi rlung bros pas shes pa zang zing phyad phyod byed cing /_rtsa phran gyi khrag rnams srog rtsa'i nang du 'du'o/__/_de'i tshe phyi'i snang ba sa sros pa bzhin 'thibs kyis song /_rig pa snying gi dkyil du 'dus nas dran pa nyams dus der/_srog rtsa'i nang nas khrag thigs dang po gcig snying du brgyab pas kha mig skya log gis 'gro/_gnyis pas mgo khug pa cig byung nas ha zer dbugs phyiRa mda' gang du song nas 'chad/_khrag thigs gsum pas ig ces dbugs 'dom gang du song nas phyi dbugs 'chad do/__/_de dus rig pa snying gi nang na khrag gis brgyal nas mi gcig zan za ba'i ring du dran rtog gang yang med do/__/_ gsum pa chos nyid bar do ni lam 'phrang gi dgra rang gi grogs su shes pas 'jigs pa med pa'am/_ma bu 'phrad pas yid ches pa ltar dbang po'i bye brag gis/_tha ma'i rab bum pa chag pa lta bu ni/_de nas rlung rnam par shes pa la thim pas nang dbugs chad/_rnam par shes pa nam mkha' la thim 

 sems dbyings su thim ste dar cig brgyal ba de sangs ma khad la/_zhi ba chos kyi sku'i nam mkha' zhes bya ba/_dbyar ma ston gyi nam mkha' sprin dang bral ba lta bu'i snang ba shar te/_de nyid ngos zin pa tsam gyis ka dag gi gzhi la rang grol ba'o/__/_de nas nam mkha' 'od gsal la thim pa zhes bya ba/_ rang gi mig gnyis nas 'od kyi zer thag nam mkha'i mthongs su shar ba ni mig thugs rje rgyun mi 'chad kyi thag pa zhes bya ste/_de la rig pa gtad pas yar gyi zang thal ka dag gi ngang du grol lo/__/_de ngos ma zin na zer thag de las mched pas dus ma 'gyur bar snang ba 'gyur te/_'od gsal gyi zhing khams me long gi ngos la nyi ma shar ba ltar snang ba ni/_phyi sa rdo ri brag rtsi shing nags tshal/_nyi ma zla ba la sogs pa'i snang ba rnams nub nas/_nang chod nyid 'od gsal gyi rang snang rnam par dag pa phra la dngas pa/_gsal la 'tsher ba/_rang bzhin gyi bkra la nyams nga ba/_phyi'i rgya mtsho chen po mthong ba ltar nam mkha'i mthas khyab par kun tu me re re shar bas snang srid 'od dang 'od zer gyi phung por 'bar ba/_bteg na 'phar zhing /_mnan na nem zhes byed pa na/_rang nyid snang byed 'od kyi lus su gsal zhing phyogs kun tu 'od zer rnam lnga'i ra ba gur bla bre chen pos khyab par snang ba thams cad rgya che la lhun sdug cing dmigs su mi tshud par 'char ro/__/_de'i tshe snang ba mched pa rnams rang snang du ngo shes pas rang snang du grol lo/__/_de nas 'od gsal zung 'jug la thim pa zhes bya ba ni snang ba de rnams zhi khro'i tshom bur 'char te/_ de'i tshe tha ma'i 'bring seng ge'i gsob mthong ba lta bu'i grol lugs 'byung ste/_

skad cig gdangs kyi sku rnams 'phro bas sgra 'od zer gsum gyi rnam pas khro bo'i dkyil 'khor rim gyis shar ba'i tshe/__/_sngar goms pa'i gdams pa gzhi'i 'od gsal ma dang /_phyis shar ba bu rang byung gi 'od gsal gnyis ma bu 'dres te rang shar rang snang du grol la/_de nas yang zung 'jug chen po'i snang ba zhes bya ba/_snying ga'i zhi ba'i tshom bu lnga tshan lnga rim gyis 'char bas/_ zhag dang po la 'byung ba nam mkha' rnam par dag pa'i gdangs mthing ga'i dbus su rnam snang gis gtso byas rigs lnga'i tshom bu 'bum phrag grangs med pa 'char te/_rang snang du shes pas rnam snang gi ngo bor grol lo/__/_de bzhin du zhag lhag ma bzhi la rigs gzhan bzhi'i tshom bu so so'i phyogs kyi sems dpa' dang /_sems ma dang /_sgo mar bcas pa ste/_tshom bu'i dkyil 'khor lnga tshan 'bum phrag brjod du med pas steng 'og phyogs mtshams thams cad du rigs lnga lnga ldan dang /_yum dang bcas pas bcu ldan dang /_de nyid kyang 'byung ba dang /_ye shes kyi dbye bas re re bzhin bcu bcu ste brgya ldan dang*/_ de nyid phyogs bcur brgya phrag bcur snang bas stong ldan dang*/_de nyid kyi gdangs las yang phyogs bcur de snyed snang bas 'bum ldan dang /_de nyid kyi snang ba las mched pa'i sangs rgyas kyi sku bsam gyis mi khyab pa nam mkhas gar khyab pa kun tu gsal bar 'tsher ba/_lhun sdug pa/_dpangs mtho zhing bkod legs pas brgyan par 'char ro/__/_de'i tshe gnad gsum gyi gdams pa dran par bya ste/_'jug pa shes pa'i gnad/_grol ba lus kyi gnad/_ mthar phyin pa ngo shes pa'i gnad do/__/_dang po la'ang gnyis las/_rig pa 

'od la phar 'jug pa ni/_rang gi snying ga nas 'od zer kyi zer thag shin tu phra ba snye tshon sgril ma lta bu zhig tshom bu'i lha rnams kyi thugs kar 'brel te/_ zer thag de la yang thig le phra mo grangs med pa 'char ro/__/_de'i tshe tshom bu'i thugs kar rig pa gtad de gsal stong gi ngang la bzhag pas tshom bu'i sku dang gnyis su med par grol lo/__/_ gnyis pa 'od rig pa la tshur 'jug pa ni/_tshom bu'i thugs ka nas kyang 'od kyi zer thag shar ba la slar 'dus te skad cig la rang gi snying gar thim mo/__/_de'i tshe rang shar rang la thim pa bu chung ma'i pang du zhugs pa lta bu'i gdams ngag gis gsal stong gi ngang la bzhag pas grol lo/__/_yang de nyid la gding ma thob na gnyis pa grol ba lus kyi gnad ni/_zung 'jug ye shes la thim pa zhes bya ba/_rang gi snying ga nas steng gi nam mkhar 'od kha dog bzhi'i thag pa zug ste/_ma yengs par bltas pas snang ba de gzhan dang ma 'dres pa shin tu rgya che ba 'char te/_rgya skar gyi nyi zhur lta bu bzhi brtsegs pa'i steng rnams na rang rang gi kha dog dang mthun pa'i thig le me long lta bu'i ye shes kyi gting gdangs dang bcas pa gsal la 'tsher ba rang bzhin gyi thig le lnga lngas brgyan pa'o/__/_/_de'i steng du dkar po'i snam bu la thig le dkar po dang /_de'i steng du ser po'i snam bu la thig le ser po dang /_de'i steng du dmar po'i snam bu la thim le dmar pos brgyan pa'o/__/_de'i steng du 'od zlum po rma bya'i gdugs lta bu'i snang ba 'char ro/__/_de ni sgron ma bzhi dbyings su 'khyil ba'i snang ba'o/__/_snga ma bzhi ni rdo rje sems dpa' khong seng 

gi lam ye shes bzhi sbyor gyi snang ba zhes bya ste/_de'i dus su mi 'gyur ba gser gyi thur ma lta bu'i gdams ngag dran par bya'o/__/_de'ang snying chu zhugs pa gser gyi thur mas yid gzhungs te 'dren pa ltar/_'od snang gi snam bu la ma yengs pa rang snang du shes nas bltas pas rgyun gyi ting nge 'dzin skye'o/__/_de nyid du grol ba yin no/__/_ gsum pa mthar phyin pa ngo shes pa'i gnad gsum ni/_de'i tshe sngar gyi snang ba de rnams la yid ches pa ma pang du bu 'jug pa ltar dran pas grol ba dang /_sngar 'dris kyi mi phyis mthong bas ngo shes te sgro 'dogs chod pa ltar/_ sngar gyi gdams pa'i don ngo shes pas grol ba dang*/_mi 'gyur ba gser gyi thur ma lta bus ma yengs pa rang snang gi ting nge 'dzin la gnas pas grol ba'o/__/_de nas phyir mi ldog pa mngal nas skyes pa'i skyes bu'am gyad rtsal po che'i mda' ltar/_rig pa lhun grub chen po'i sku la thim pa'i tshe/_ye shes lhun grub rin po che la thim pa zhes bya ste/_rang snang thams cad ston ka'i nam mkha' rnam par dag pa lta bu'i mtha' ma 'od lnga'i mu khyud zlum pos bskor ba ni nyi ma 'jas 'khyil ba lta bu ste dbang po'i spyod yul du gyur tshad du 'char ro/__/_de'i nang rnams su zhi ba dang khro bo'i sku snang la rang bzhin med pa grangs med pa kun tu snang ngo /__/_de'i steng rnams na 'od zlum po kha dog lnga ldan shin tu gsal ba re 'char ro/__/_de'i tshe sangs rgyas kyi zhing du snang la/_thad kar rang bzhin sprul pa'i snang ba 'char zhing*/_mar 'gro ba rigs drug gi 'jig rten ltar snang ba thams cad kyang /_gzugs dang sgra skad sna tshogs pa snang la 

ngos gzung dang bral bar 'char ro/__/_de ltar snang ba la 'char lugs brgyad de/_thugs rje ltar shar bas 'khor 'das rgya ma chad/_'od ltar shar bas snang ba thams cad nang du rang gsal/_sku ltar shar bas shes pa kha phyir ma shor/_ye shes ltar shar bas snang ba thams cad zang thal/_gnyis med ltar shar bas rang gi shes pa rtse gcig gnas/_mtha' grol ltar shar bas mtha' gang la yang mi gnas/_ma dag pa srid pa'i sgo ltar shar bas srid pa'i 'byung khungs mi 'gag/_dag pa ye shes kyi sgo ltar shar bas chos nyid ma bu 'brel lo/__/_yang de'i tshe dbang po dang /_sems las su rung ba dang /_shes rab la dbang thob pa dang /_ye shes la gzigs pa rnam par dag pa dang /_chos nyid phyin ci ma log par mthong ba dang /_sangs rgyas kyi gzigs pa phyin ci ma log par mthong ba'i mngon par shes pa drug ste/_drug phrag drug 'char ro/__/_ yang sku gsung thugs kyi mngon par mkhyen pa dgu skad cig la 'char te/_ sku'i gsum ni/_yar gyi chos sku skye ba med par shes/_bar longs sku'i tshom bur rang gsal du shes/_mar sprul sku dang rigs drug gi skye gnas shes pa'o/__/_gsung gi gsum ni/_yar chos sku'i gsung brjod du med par shes/_ bar longs sku'i gsung gsal gdangs chen por shes/__/_mar sprul sku'i gsung rigs drug gi sgra skad sna tshogs shes pa'o/__/_thugs kyi gsum ni/_yar chos sku'i thugs ka dag chen por shes/_bar longs sku'i thugs lhun grub chen por shes/_mar sprul sku'i thugs 'khor 'das kyi bsam pa shes pa'o/__/_ de ltar dngos po gshis kyi 'dug tshul rtogs pa ni rjes su dran pa 

las byung ste/_bla ma rjes su dran pas zab mo'i gdams pa la dbang bsgyur/_ gdams pa rjes su dran pas bar do rang snang gi chos nyid la dbang bsgyur/_ lta ba rjes su dran pas mi 'gyur ba'i gding du thag chod/_sgom pa rjes su dran pas zhag lngar rang bzhin gyi bsam gtan la gnas/_spyod pa rjes su dran pas sngar 'dris kyi mi dang 'phrad pa bzhin dag pa'i ye shes la spyod/_lha rjes su dran pas rang snang 'od gsal gyi dkyil 'khor du grol/_skye gnas rjes su dran pas dbang po tha ma rnams rang bzhin sprul pa sku'i zhing khams su dbugs 'byin pa'o/__/_de nas mi brjed pa'i gzungs dang ting nge 'dzin thob pas 'khor bar mi ldog nges so/__/_de nas lhun grub la gding thob pa'i tshe thim lugs brgyad 'byung ba ni/_sngar phyi shar lugs brgyad po nang du thim pa ste/_de'ang thugs rje phyir gsal nang gi thugs rje la thim pas dper na nyi ma nub pa'i 'od zer lta bu'o/__/_de bzhin ye shes ye shes la thim pa ma pang du bu zhugs pa lta bu/_'od 'od la thim pa 'ja' tshon nam mkha' la yal ba lta bu/_ sku sku la thim pa bum pa'i sku lta bu/_gnyis med gnyis med la thim pa chu bo la chu bo thim pa lta bu/_mtha' grol mtha' grol la thim pa bum nang gi nam mkha' bum pa chag pas phyi'i nam mkha' chen po la thim pa lta bu/_ma dag pa 'khor ba'i sgo rigs drug gi snang ba de rnams dag pa ye shes kyi sgo la thim pas sgra'i chon thag bsdus pa lta bu/_dag pa ye shes kyi sgo sprul sku dang longs sku'i snang ba de rnams ngo bo'i sku ka dag chen po'i nang du thim pas seng ges gangs zin pa lta bu'o/__/_de'i tshe gzigs snang thams cad mya ngan las 'das 

pa zhes bya ba/_phyir gsal du med la nang gsal du phra mor yod pa shel 'od nyi zer dang bral ba lta bus gdod ma'i sa la sangs rgyas byang chub phyir mi dog pas sku gsum 'du 'bral med pa'i dgongs pa la bzhugs so/__/_'di'i dbang po tha ma la ni de la grol ba'i gding ma rnyed pas rang bzhin sprul sku'i zhing du chos nyid bden pa'i byin rlabs kyis skye la/_'gro ba phal pa rnams la srid pa bar do'i snang ba 'char ro/__/_ bzhi pa srid pa'i bar do la las bzangs kyi 'phro mthud pa yur ba kha chad la wa 'dzugs pa lta bu'i gdams ngag ni/_de ltar lhun grub kyi snang ba nub nas/_srid pa'i bar do rmi lam gyi snang ba ltar dbang po tshang zhing rdzu 'phrul dang ldan pa kun tu 'jug cing 'jigs pa dang bcas pas/_bar dor ji tsam gnas pa'i phyed snga ma'i gzugs dang bag chags su snang la/_phyed phyi ma gang du skye ba'i gzugs dang snang ba 'char te/_de'ang lha mi gnyis su ske na 'od dkar po 'dom gang pas brgyan nas mgo gyen du blta la/_lha ma yin dang dud 'gror skye na ser por snang bas mgo 'phred du blta zhing*/_dmyal ba dang yi dwags nag por snang bas mgo thur du bstan zhing 'gro ba snyam byed do/__/_yang skye gnas so sor 'jug dus/_lha khang dang skyed mos tshal ni lha'i skye gnas/_'od kyi 'khor lo lha min/_nam rmugs pa mi lus tsam po/_skye bo mang po'i dbus mi lus rin po che/_sa phug gam sril po byol song /_grog po stong pa dang phug rdugs yi dwags/_mun nag char 'thibs ni dmyal ba'i skye gnas so/__/_'di'i tshe dbang po gsum las/_tha ma'i rab kyi ma'i mngal la sogs 

pa bden med du shes pa'am/_zhen log gis bkag ste shar phyogs mngon par dga' ba la sogs pa'i zhing khams yid la byas pas/_'gro drug gi mngal du mi 'jug par/_dag pa'i zhing du pad+ma las rdzus te skye'o/__/_tha ma'i 'bring gis sgyu ma lta bu'i bskyed rim gsal btab pa kha cig yi dam gyi lhar grol la/_mngal chos 'byung du gsal ba'i nang na pad+ma nyi zla'i steng du O~M AHhU~M la sogs pa'i yi dam gyi sa bon gsal btab nas rnam shes de la zhugs te/_pha ma yi dam yab yum du gsal btab pas mi lus rin po che rtag tu chos la spyod par skyes nas/_bla ma dge ba'i bshes gnyen mthun pa'i zhabs drung du skyes te zab mo'i chos dang 'phrad do/__/_tha ma'i tha ma skyabs 'gros bzlog pa ni/_snang ba de dag gi dus su bla ma dang phyogs bcu'i dkon mchog gsum la skyabs su 'gro bar byas te/_rtag tu chos la spyod pa'i rigs su skye bar byin gyis brlab tu gsol/_zhes brjod cing bzang po spyod pa la sogs pa'i smon lam la rjes su dran pas skye gnas ngan pa las ldog ste/_ bde 'gro mtho ris kyi 'jig rten lha dang mi rnams kyi nang du skyes nas dkon mchog gsum la mngon par dad pas thar pa'i chos la spyod par skye'o/__/_'di dag ni mngon sum gyi don ma mthong bar tshe dus byas pa rnams kyi dbang du byas pa'o/__/_ don gsum pa brtson 'grus tha ma rang bzhin sprul sku'i zhing du dbugs phyung ste bar do med par grol ba'i gdams ngag ni/_'dir chos nyid mngon sum gyi don mthong yang bsgoms long ma byung ste/_bar do'i grol tshad 

dang mi ldan pa rnams chos nyid kyi bar do shar yang ngos ma zin te/_srid pa'i bar dor rmi lam gyi cha tsam du snang ba las chos nyid bden pa'i byin rlabs dang /_rig 'dzin gyi slob dpon chen po pad+ma'i thugs rjes rmi lam sad pa'i cha tsam la shar phyogs mngon par dga' ba mi 'gyur rdo rje'i zhing du skye'o/__/_ de'ang zhing khams dkar po shel las grub pa/_gzhal yas khang dang /_chos 'chad pa'i rin po che'i khri dang /__/_chos kyi 'khor lo dang /_rgyal mtshan dang /_ mchod pa'i lha mos bkra shis kyi glu dbyangs brjod pa dang /_yan lag brgyad ldan gyi chu la sprul pa'i ngang pas brgyan pa dang /_rin po che pad+ma'i snying po dang dpag bsam gyi shing dang /_sa gzhi reg na 'jam zhing bteg na 'phar ba mnan na nem pa snyam pa na/_de bzhin gshegs pa rdo rje mi bskyod pa rdo rje'i rigs kyi 'khor 'bum phrag dpag tu med pa mang po la chos ston par/_rang yang rdo rje rigs kyi sems dpa' dkar po'i gzugs can shin tu mdzes par lhun gyis grub ste/_ston pa'i zhal mthong gsung thos pas zhe sdang las gyur pa'i nyon mongs pa dag ste/_lo brgya nyi shu rtsa lngar gnas pa las/_skad cig gis lho phyogs dpal dang ldan pa'i 'jig rten du skyes te/_zhing khams ser po 'dzam bu chu bo'i gser las grub pa na/_gzhal yas khang sgo bzhi rta babs bzhis brgyan pa zur bzhir rin po che'i mchod rten la gser gyi dril bu g.yer kha'i phreng ba 'khrol ba'i chos kyi sgra 'byung ba la sogs snga ma ltar gnas pa na/_de bzhin gshegs pa rin chen 'byung ldan rin chen rigs kyi 'khor dpag tu med pa la chos ston par rang nyid rin chen rigs kyi sems 

dpar gyur te/_ston pas dbang bskur bas nyon mongs pa nga rgyal dang gti mug dag nas lo brgya nyi shu rtsa lngar gnas pa las/_skad cig gis nub phyogs pad+ma brtsegs pa'i zhing khams su/_pad+ma rigs kyi sems dpar skyes te/_de bzhin gshegs pa snang ba mtha' yas kyis mngon sum du lung bstan nas/_'dod chags dag ste lo brgya nyi shu rtsa lngar gnas pa las/_skad cig gis byang las rab rdzogs pa'i zhing khams su las kyi sems dpar brdzus te skyes pa la de bzhin gshegs pa don yod grub pas dbugs phyung ste nyon mongs pa phrag dog dag cing lo brgya nyi shu rtsa lngar gnas pa las/_skad cig gis steng gi nam mkhar mi mjed brtsegs pa la dur khrod me ri 'bar ba'i gnas su khro bo'i zhing khams mthong ste/_gdod ma'i gzhi la skad cig de nyid du grol nas/_nang gsal sku dang ye shes 'du 'bral med pa'i dgongs pa la dus gsum 'du 'bral med par bzhugs nas nam mkha'i mthas klas pa'i sems can la gang la gang 'dul gyi sku mngon par snang bas 'khor ba ma stongs kyi bar du 'dzad pa med pa'i thugs rjes rgyun mi 'chad pa'i rang bzhin lhun gyis grub pa'i phrin las yid bzhin gyi nor bu dang dpag bsam gyi shing ltar 'gro ba'i yid dang mthun par snang zhing /_mthar thug gdod ma'i kun tu bzang po la 'god par mdzad do/__/_ don gsum pa gtsigs che ba bka' rgyas gdab pa ni/_'di lta bu'i gdams pa yid bzhin gyi nor bu dbang gi rgyal po bas kyang ches shin tu dkon pas/_phyi rabs kyi skal ba dang ldan pa/_bla ma la gus shing gtong phod 

che ba/_dam tshig dang sdom pa la gnas shing sgrub pa la brtson pa/_rang bzhin rdzogs pa chen po'i snod du rung zhing mkha' 'gro'i mtshan rtags tshang ba ma gtogs pa la rlung gi phyogs tsam du'ang mi bsgrag cing chu srin gyi gre ba'i nor bu bzhin du bsdam mo/__/_/_mtshan rtags tshang zhing mkha' 'gro'i lung bstan 'ongs pa'i dus su gdams pa tshang bar skal pa mchog dang ldan pa gcig la byin te/_des kyang mngon zhen dang le lo spangs te thog mar rang gis bsgrub cing /_bar do'i grol tshad dang ldan pa yan chad nas/_rang las gzhan gces kyi snying rje chen pos gzhan don skyo ngal med cing spro bar rang bzhin lhun gyis grub par mdzod cig/_de ltar rgyud don man ngag rgya mtsho las/_zab mo'i bcud rnams yang nas yang bsdus pa/_nges gsang snying po tshe gcig sangs rgyas lam/__/_mkha' 'gro snying tig gsang ba'i sgo phye nas/__/_phyi rabs skal ldan 'jug pa'i them skas su/__/_zab don snying po'i yi ge 'di brtsams te/__/_rdo rje snying po'i lam bzang srol gtod nas/__/_ma nor ji bzhin legs par bkod pa yin/__/_nyi ma zla ba lhun po rgya mtshor bcas/__/_rgyun ring brtan pas 'gro ba'i don byed ltar/__/_bdag gi chos tshul rgya mtsho 'di yis kyang /__/_'gro ba'i don gnyis lhun gyis grub par shog/_gangs ri thod dkar rin chen snying po'i mgul/__/_o rgyan rdzong zhes bya ba'i gnas mchog tu/_khrid yig rin chen gser phreng 'di brtsams pas/__/_'gro ba'i yid la bsam pa 'grub par shog/_rin chen gser phreng zhes bya ba o rgyan yab yum gyis dngos su byin gyis brlabs pa'i rnal 'byor pa dri med 'od zer zhes bya bas/_bstan pa lnga 

brgya phrag gcig gi srog shing mi nub pa'i rgyal mtshan chen po gzug pa'i phyir skal ba dang ldan pa'i bu mchog 'od zer go chas sbyin bdag bgyis te gsol ba btab pa'i ngor/_zab mo'i don rnams gcig tu bsdus nas/_phyi rabs kyi 'gro ba smin cing grol ba'i don du/_khrid yig snga ma las gsal bar phye ste/_ mkha' 'gro du ma'i lung bstan dang mthun par rin chen shog 'dra'i ngos la phyin ci ma log par/_gangs ri thod dkar gyi mgul/_o rgyan rdzong gi dben gnas su ston gyi zla ba me tog 'bras bu du ma smin pa'i tshe bkod pa rdzogs so/__/_'dis 'gro ba dpag tu med pa la/_phan pa dang bde ba bskal ba rdzogs ldan gyi dus su nye bar gnas pa bzhin du byed par gyur cig/_rgya/_ dge'o//__//

[7.8] @#/__/_nam mkha' skor gsum las/_nam mkha' rab 'byams bzhugs pa legs/__/_ rin chen shog skya'i skor rgyab chos kyi rim pa las/_ nam mkha' rab 'byams zhes bya ba/__/_dpal kun tu bzang po la phyag 'tshal lo/__/_ye nas ma bcos rang bzhin rdzogs pa che/__/_brjod med bsam 'das mnyam nyid ngang nyid las/__/_sna tshogs 'char sgo ye shes rigs lnga'i gdangs/__/_rang shar rang sar grol la phyag 'tshal lo/__/_shar snang 'gyu ba ye shes rol pa'i dbyings/__/_dran 'dzin gnyen po'i blo las 'das pa ni/__/_gang dang mi 'gal kun las 'das pa'i don/__/_ji ltar bdag gis rtogs bzhin bshad kyis nyon/__/_rang bzhin gdod nas dag pa'i ngang nyid las/__/_skye med lhun rdzogs snying po'i gdangs shar ba/__/_yon tan rang bzhin can yang 'dzin pa'i blos/__/_sna tshogs 'khor ba'i sems zhes btags par snang /__/_rang gi rang bzhin yang nas yang shar ba/__/_chu dang rlabs bzhin ye shes rgya mtsho'i ngang /__/_gzhi med rtsa bral rig pa'i rlabs shar ba/__/_chos nyid ngang las byung zhing ngang du thim/__/_rang shar rang grol chos sku'i rol pa che/__/_sna tshogs 'char sgo chos dbyings kun tu bzang /__/_de nyid 'dzin med kun tu bzang mo'i klong /__/_nyon mongs dug lnga ye shes rigs lnga'i gdangs/__/_zhi khro'i rang bzhin can de lhun gyis grub/__/_rmongs pa rnams kyi kun tu rtog ces btags/__/_bde chen gnas de spong ba'i thabs la brtson/__/_ye shes rgya mtsho nyid las 'phros 

pa'i rlabs/__/_ngo bo rten bral rang bzhin so sor gsal/__/_thugs rjes sems can kun la khyab pa'i tshul/__/_mkhas pa rnams kyis mthong nas rab tu grol/__/_sna tshogs 'char gzhi ma 'gags rig pa'i rtsal/__/_yon tan rang bzhin can yang skyon ltar snang /_kye ma'o/__/_srid pa'i rang bzhin log pa'i blo/__/_rang gis nye bar btags pas bslad par zad/__/_rang bzhin nyid la rnam par 'phros pa'i sems/__/_gang ltar shar yang ji ltar ma grub pa/__/_shar tsam nyid nas rang shar rang sar grol/__/_gnyen pos ma bslad spang byas bsgyur du med/__/_so ma gnyug ma ma bcos rang ka ma/__/_rang bzhin lhug pa ye grol chos nyid la/__/_bcings dang grol med nam mkha'i mdud pa bzhin/__/_ spang blang 'khrul pa'i byung khungs zad pa yin/__/_ched 'dzin gnyer kha ma byed yan du chug/_bzang ngan blang dor thams cad spros pa'i blo/__/_de la ched 'dzin zhig na ye shes dngos/__/_thad kar bsgom yang ci dgos gang bder thong /__/_ gang la 'dzin pa yod na 'ching byed nyid/__/_gnyis 'dzin rtog pa'i gzeb yin dgos pa med/__/_dgag sgrub spang blang med pa sna tshogs sems/__/_gang shar gang yin yin gyis rol du chug/_thams cad 'di yin med kyis gnyug ma'i sems/__/_sna tshogs 'char sgo ma 'gag gzhi bral dang /__/_yul dang dus med snang la ngos gzung bral/__/_stong la kun khyab 'char nub rnyog bral ba/__/_dag pa'i sems la 'dzin pas ma bslad cig/_rang 'gros sems de ye shes khyab gdal lo/__/_mi mkhas mi dag mtshan mo'i mun rum na/__/_cang shes rta dag rang 'gros mi btang bar/__/_rang gis bsgyur bas lam nor sdug bsngal zhing /__/_

mkhas pa dag gis de las bzlog pa yis/__/_'dod pa'i gnas su rang gar phyin pa bzhin/__/_mi mkhas byis pa dag gis sems bzung ste/__/_bde gnas mi rtog stong nyid snying po'i blos/__/_lus bcings ngag bsdams sems sgrims mnyam par 'jog/_sngags zlos lha bskyed kha lo bsgyur ba yis/__/_rtsol zhing 'bad pa de srid lam 'khyams te/__/_'khor ba'i gnas las grol ba'i skabs med do/__/_mkhas pa dag gis gang shar rig pa'i sems/__/_ma gzung ma bslad ma bsgyur rang babs dang /__/_tha mal shes pa rang grol nyid btang bas/__/_rang ka'i sems te cang shes ye shes rta/__/_bde chen gnas su 'bad med phyin par byed/__/_kye ma rmongs pa dag ni sems zhum ste/__/_tha mal shes pa gnyen pos bzhu btul byed/__/_/_kyi hud de ltar 'bad pas 'khor bar 'ching /__/_/_sdug bsngal nyid las grol ba'i skabs med do/__/_rang bzhin dag pa'i mtsho las shar ba'i rlabs/__/_dgag cing sgrub med rang bzhin shes pas grol/__/_grogs dag tshur nyon shes rab rig pa'i mtshon/__/_rang gi sems la 'di ltar brtag 'tshal lo/__/_sna tshogs 'gyu ba rlung 'dra brtags na med/__/_ma brtag ltar snang 'di la soms dang kye/__/_da ltar gar gnas dang po gang nas byung /__/_tha ma gar 'gro kha dog dbyibs 'dug gam/_bltas pas mthong ngam 'di zhes ngos gzung 'dug/_legs par rtogs dang dran bsam kun las 'das/__/_gang las ma byung gang du ma song zhing /__/_gang na'ang mi gnas sna tshogs rig pa'i sems/__/_ma brtag snang yang snang ba'i sems 'dug gam/__/_rang bzhin 'di zhes ri mor byas pa'i gzugs/__/_dgag sgrub yin zhes so sor bris 'dug 

gam/__/_dgag sgrub sems de nga yin 'dir yod ces/__/_brjod mkhan 'dug gam rang gis brtags la soms/__/_rang gi btags pa nyid las gzhan med do/__/_de ltar btags kyang brtags pa'i don du med/__/_tsha ba'i me la bsil ba'i chur btags kyang /__/_me nyid chur 'gyur mngon sum srid dam ci/__/_ brtags pas don der 'gyur ba ga la yin/__/_ma btags don zhes de las logs na med/__/_btags dang ma btags tha snyad rmi lam 'dra/__/_des na dgag sgrub dgra gnyen 'khor 'das chos/__/_btags pa tsam ste don la grub pa med/__/_med ces brjod pa'ang rang gis btags pa tsam/__/_brtags pa'i don la 'di zhes ngos gzung med/__/_des na sna tshogs dgag sgrub cir shar yang /__/_de ltar soms dang don la grub 'dug gam/__/_btags pa'i chos la don du bzung bas 'khrul/__/_'khrul pa'i sems de rang 'gros btang bas grol/__/_grol ba'i sems gang sngon nas bcings pa med/__/_med pa'i chos la spu ris so sor 'byed/__/_'byed mkhan 'dug gam rig pa'i mtshon gyis gzhig/_kye ho 'gro kun bcings dang grol ba med/__/_gang gis gang bcings 'ching rgyu 'dug gam ci/__/_ma bcings sems de grol ba rdul tsam med/__/_'gro ba drug ces brda tsam btags pa tsam/__/_gang du gang 'khor 'khor mkhan soms dang kye/__/_/_'khor ba po med ngos gzung dmigs su med/__/_kha dog dbyibs bral skyon yon gzung 'dzin 'das/__/_/_de 'dra'i sems la skye shi 'dug gam ci/__/_/_'chi med skye shi kun las 'das pa'i sems/__/_bar do'i yul la 'jug pa ga la 'gyur/__/_mo gsham bu de skye shi bar dor 'jug/_sna 

tshogs sdug bsngal myong zhes ltar 'dug gam/__/_'on kyang mo gsham bu zhes ming tsam btags/__/_de bzhin bsal bzhag 'gro 'ong med pa'i sems/__/_mi tsam nyid las ngos gzung rdul tsam med/__/_skye shi snang ba tha snyad rmi lam 'dra/__/_ji ltar rmi lam nang na bdag nyid shi/__/_de nas bar dor 'jug dang skyer snang yang*/__/_rang gi mal la cung zad g.yos pa med/__/_skye med shi med bar dor phyin pa med/__/_ye grol chos nyid ngang las g.yos pa med/__/_thams cad nam mkha' 'dra bar rtogs par bya/__/_kye ho grogs dag rang gi sems la ltos/__/_gang gis gang bsgom sgom rgyu 'dug gam ci/__/_bsgoms pas sems de gangs ri ltar dkar zhing /__/_ma bsgoms sol ba'i mdog bzhin 'gro 'dug gam/__/_rtogs dang rtog med bde gsal bskyed dang rdzogs/__/_gang zhig bsgoms pas sems de der gyur na/__/_phyin chad gzhan 'byung rtog tshogs khegs sam ci/__/_cung zad bsgoms pas khegs pa ltar snang yang /__/_ 'bad pa rdzing bur bskyil ba'i chu bzhin du/__/_kun rtog spros pa'i chu klung yul la 'babs/__/_sna tshogs rtog pa sngon bas rags par snang /__/_de bzhin 'khrul pa'i rtog pa gang shar bas/__/_sems ni bsgyur zhing nag por 'gror 'dug gam/__/_de ltar gyur na mi rtog dge ba'i sems/__/_'gro ba rnams la skabs 'gar 'byung mi srid/__/_des na gang shar rtsis gdab ma byed cig/_ 'phros sam 'gyus kyang mi dgar don la med/__/_gnas sam zin yang de la dgar ci yod/__/_rang bzhin babs yin bcos bslad ma byed cig/_bde ba'i sems la stong pa'i rgyas gdab kyang /__/_'dod pa'i khams las cung zad mi 

'da' zhing /__/_gsal dang mi rtog gzugs dang gzugs med de/__/_chags pa bkag nas stong par bsgom kyang sla'i/__/_bder 'gro'i gnas gsum dag las 'da' mi nus/__/_chags na ngan song gnas gsum so sor 'ching /__/_gang ltar byas kyang srid las grol mi nus/__/_gang ltar shar yang de ltar mi 'dzin na/__/_srid par mi gnas mya ngan 'da' mi gnas/__/_rang grol mnyam pa'i ngang du mya ngan 'da'/__/_grogs dag soms dang ji ltar bsgoms kyang sla'i/__/_ bsgoms pa'i don der sems de yod dam med/__/_yod na grub zin sgom yang ci zhig dgos/__/_med na bsgoms kyang don med ngal ba'i rgyu/__/_bden te don der gsal 'debs yin zhe na/__/_med na mi gsal yod na dgos pa med/__/_ gang ltar byas kyang blo ni gnyen po'i chos/__/_de la 'khrul pa'i gzeb yod 'ching byed yod/__/_gang du'ang mi gzo rang dgar gtam shes na/_sus kyang mi 'ching srid zhi'i mtha' las 'das/__/_ji srid sgom yod lta dang spyod pa yod/__/_ de srid chos yod theg pa'i zhe 'dod yod/__/_de la srid yod 'khor ba'i sdug bsngal yod/__/_gang la chos med theg pa'i zhe 'dod med/__/_de la srid med srid pa'i sdug bsgal med/__/_nam mkha' 'dra ste gang gis gos par 'gyur/__/_ de ltar gzhi dang rtsa ba legs chod nas/__/_nyin dang mtshan mo cir snang khyad par med/__/_/_dran pa'i rtsis med rmi lam bzung ci dgos/__/_spel dang bsgyur med sbyang rgyu ci zhig yod/__/_ji ltar rmi lam skye bo 'gro dang 'dug/_'chag dang nyal dang za dang 'thung ba dang*/_dga' dang mi dga' sna tshogs cir snang yang*/__/_rang 'gros nyid las dran 'dzin gnyen po med/__/_rmi lam 'di yin 

rmis pa po 'di zhes/__/_gnyis su mi rtog gnyis med rtog pa med/__/_gang shar don las logs pa'i rtsis gdab med/__/_de tshe rmi lam dge sdig ci snang yang /__/_der 'dzin med pas las med rnam smin med/__/_de bzhin gnyid sad nyin dus snang ba yang /__/_'di bzhin mi 'dzin rmi lam skyes bu bzhin/__/_rang babs nyid las gnyen pos mi gzo na/__/_'ching ba'i gzeb med las 'bras rnam smin med/__/_kye ho grogs dag dran rig 'gyur ba'i sems/__/_bu chung bzhin te rang babs gang dgar thong /__/_dran bsam 'dzin bral smyon pa'i brtul zhugs can/__/_gang babs gang byung thog babs chen por thongs/__/_rang babs lhod chags rgan po'i ngang tshul can/__/_gzeb bral khong yangs gang shar rag babs thong /__/_rnal 'byor chen po'i dgongs klong yangs pa yin/__/_ sna tshogs dran rig thams cad ye shes dngos[(<]a[>]ye shes ngang [)]/__/_rang shar rang grol kun bzang chos kyi sku/__/_lhun grub ngang yin ye nas gnas pa yin/__/_de ltar kun bzang nyid las gzhan pa'i chos/__/_rdul tsam mi rnyed ye nas sangs rgyas yin/__/_de ltar shes te 'ching grol kun las 'das/__/_rang bzhin gzhi yi dgongs klong yangs pa yin/__/_kye ho grogs dag sna tshogs rig pa'i sems/__/_gang du shar yang der 'dzin med pa'i tshe/__/_ji ltar snang yang gang gis mi gos pa/__/_me long dngos la shar ba'i gzugs brnyan 'dra/__/_ sems nyid ye nas dag pa'i me long la /__/_sna tshogs dgag sgrub gzugs brnyan ci shar yang /__/_de yis mi gos 'char gzhi dgag tu med/__/_rang bzhin sgrub med rang snang bden pas stong /__/_ji ltar me long mdun gyi gzugs de 

yang /__/_'char gzhi'i rgyu byed me long nang shar yang /__/_gzugs de me long ngos la 'phos pa med/__/_de bzhin snang la snang yang ngos gzung med/__/_me long gzugs der ye nas grub pa med/__/_de bzhin ye nas dag pa'i me long 'di/__/_gang du ma grub gang gi'ang 'char gzhi byed/__/_dge sdig dgag sgrub phyi rol rkyen gyi gzugs/__/_sna tshogs snang tshe de yi gzugs brnyan sems/__/_ dge sdig dgag sgrub ltaRa snang yod mod kyang /__/_sems la de med dngos bzung kun las 'das/__/_'dzin med dge sdig dgag sgrub ci shar yang /__/_ rang bzhin dag pa'i sems la gos pa med/__/_sna tshogs sems 'di gang du'ang ma grub pas/__/_gang du'ang snang ba'i 'char gzhi me long 'dra/__/_gcig nyid yin na du ma'i 'char gzhir 'gal/__/_du mar ma nges ngos gzung cung zad med/__/_de phyir sems la dge sdig dgag sgrub med/__/_phyi rol rkyen gyis sna tshogs so sor snang /__/_rkyen la ma gzung de yis gos pa med/__/_bzung na 'ching la ma bzung rang sar grol/__/_sna tshogs shar yang gang gis ma gos pa/__/_dri med sems nyid dag pa'i me long 'dra/__/_de bzhin skyu ma smig rgyu chu zla dang /__/_rang bzhin sprul pa lta bur snang ba'i sems/__/_gzhi med rten bral snang la ngos gzung med/__/_rang bzhin gdod nas dag par shes par gyis/__/_gang gis ma bzung bcos bslad med pa'i sems/__/_rang bzhin nyid de gang babs rang dga'i ngang*/__/_srid 'byung sgyu mar rnam spyod ye shes dngos/__/_thugs rje'i rang bzhin yang nas yang nas yang shar ba/__/_bde gshegs snying pos 'gro kun yongs khyab pa'o/__/_mi shes byis pa dag gis de bskrad de/__/_srid pa'i nags khrod 

'thug por rang nyid 'ching /__/_las dang nyon mongs sdug bsngal dgras gtses shing /__/_yan lag bcu gnyis rnam 'gros lugs su 'jug/_rang bzhin shes pa dag gis 'di rig na/__/_'khor ba'i 'brog dgon dag ni rab brgal zhing*/__/_ma rig la sogs lugs las ldog pa'i chos/__/_rang bzhin de rig shes rab pha rol phyin/__/_byang chub snying po'i sems de khyab gdal ba/__/_gzhi med rten bral rang grol chos kyi sku/__/_gang ltar shar yang sna tshogs rig pa'i sems/__/_shes rab rtogs pa'i me long ngos shar ba'i/__/_gzugs brnyan gsal ba 'gro kun snying la gnas/__/_gang shar blo rnams rang grol skad cig ma/__/_zhen 'dzin 'khrul par snang yang dgag ci dgos/__/_ston ka'i mkha' dri med 'od stong ldan/__/_chu skyes pad+mo'i sbubs su 'ongs pa bzhin/__/_rtogs pa'i nyi ma nang nas shar ba'i gzugs/__/_the tshom mun pa ma lus kun bcom zhing /__/_mtha' bral blo yi pad kha rab rgyas te/__/_bde chen 'od kyi snang bas 'jig rten khyab/__/_da ni srid pa'i grong las 'das pa snyam/__/_'di ltar rtogs nas su la'ang dri rgyu med/__/_skyid pa'i nyi ma nang nas shar ba'i mthus/__/_de ring bdag blo dga' ba'i dpal 'di rgyas/__/_kye ho grogs dag rang bzhin snying po'i sems/__/_sna tshogs shar yang de yin dgag sgrub med/__/_ched du ma 'dzin ye nas rang bzhin grol/__/_'bad pas ma yin rtsol med blo bde ba'o/__/_gang dgar 'khrol bas rang bzhin rigs lnga'i gdangs/__/_ye shes chen po ye nas rang shar ba/__/_mi rtog dran bsam bral ba'i sems nyid ni/__/_rnam snang chos dbyings ye shes bde gshegs rigs/__/_sna tshogs 'char gzhi ma 'gags 

rang shar ba/__/_mi bskyod me long ye shes rdo rje'i rigs/__/_gang la gnyis med mnyam pa'i rang bzhin sems/__/_rin 'byung mnyam nyid ye shes rin chen rigs/__/_sna tshogs gang shar ma 'dres so sor 'byed/__/_'od dpag sor rtogs ye shes pad+ma'i rigs/__/_sna tshogs gang bsam don grub rig pa'i sems/__/_don yod bya grub ye shes las kyi rigs/__/_'phros sam 'gyur sam gnas pa'i dran rig sems/__/_gang ltar shar yang ye shes rigs lnga'i gdangs/__/_ji ltar snang yang dgag sgrub bya ci dgos/__/_skye med lhun rdzogs ye grol chos nyid la/__/_ma bcos rgyal po rang babs lhun 'byams shing /__/_thog babs rang shar lhun grub chen po'i gdangs/__/_rang bzhin rdzogs chen nam zhig sus mthong ba/__/_skye med lhun rdzogs nam mkha'i ngang du grol/__/_gzhi dang snying po kun gyi bcud phyung ba/__/_/_dag pa'i nam mkhar shar ba'i nyi ma'i gzugs/__/_sna tshogs dran rig kun bzang klong du shar/__/_mi nub 'od kyi snang bas 'jig rten khyab/__/_'di ltar rtogs na gang snang 'og min gnas/__/_su dang 'grogs kyang rang bzhin rdo rje spun/__/_ji ltar 'gyus kyang ting 'dzin yangs pa'i klong /__/_gdod ma'i gnas su mngon par byang chub yin/__/_/_skal bzang skye bo mchog ste rig 'dzin che/__/_sku dang ye shes 'du 'bral med pa yis/__/_'og min gnas su mngon par byang chub ste/__/_thugs rje'i mdzad pas srid pa'i sems can la/__/_/_bla med chos kyi dga' ston 'gyed pa yin/__/_de ltar sgom med ye shes rdo rje'i glu/__/_nam mkha' rab 'byams ngang du blangs pa 'dis/__/_'gro kun rang bzhin rdzogs pa chen po'i gnas/__/_gnyis med 

mnyam pa'i ngang du grol bar shog/_bdag blo'i yid kyi nam mkha' yangs pa la/__/_rtogs pa'i 'od stong dra ba 'byed pa yis/__/_phyi nang yid mkha'i mun pa kun gsal te/__/_skal ldan blo yi pad+mo rgyas par shog/_tshig tsam ma yin rang bzhin rtogs pa'i don/_phyi rabs rnal 'byor rnams kyi don du bkod/__/_ 'bad med rang sar grol ba'i yi ge 'dis/__/_'gro ba'i don kun lhun gyis grub par shogakhregs chod kyi yi ge chen po nam mkha' rab 'byams zhes bya ba/_rig 'dzin gyi slob dpon chen po pad+ma 'byung gnas kyi thugs kyi 'od zer kun nas phog pa'i phrin las kyis rang bzhin gzhir rdzogs kyi rnal 'byor pa klong chen rab 'byams kyis/_rang gis rtogs pa'i don ji lta bar skal bzang gi slob ma de kho na nyid kyi don mthong ba 'ga'i rtogs pa thag gcad pa'i phyir/_lhun grub pad+ma dkar po'i gnas su bkod pa rdzogs so//___//_dge'o//

[7.9] @#/__/_nam mkha' klong yangs zhes bya ba bzhugs so/__/_ rin chen shog skya'i skor/_ nam mkha' klong yangs zhes bya ba/_rang bzhin gdod ma'i mgon po la phyag 'tshal lo/__/_ye nas ma bcos gzhi rdzogs gnyug ma'i ngang /__/_bltar med bsam yul 'das pa'i rig pa ni/__/_gang ltar snang yang de ltar ma grub pa/__/_/_rang shar rang sar grol la phyag 'tshal lo/__/_/_'dir ni skye med lhun rdzogs snying po'i don/__/_rang bzhin byas pa med pa'i chos nyid la/__/_sus kyang bcos su med pa rnal ma'i don/__/_ji ltar bdag gis rtogs bzhin bshad kyis nyon/__/_dus gsum 'pho 'gyur med pa'i sems nyid 'di/__/_rang bzhin gdod nas stong pa'i chos sku ste/__/_'di zhes mi mtshon lta ba'i rgyal po mchog/_rtsa*bral stong pa legs par mkhyen par mdzod/__/_gang gis ma sgrib gnyis med rig pa'i sems/__/_rang shar ye nas dag pa'i 'od gsal te/__/_ gang babs ngang bzhag sgom pa'i rgyal po mchog/_dran bsam blo las 'das par mkhyen par mdzod/__/_gnyis med blang dor bral ba'i rig pa 'di/__/_shar grol 'dzin med yangs pa'i sprul sku ste/__/_shugs 'byung 'gags med spyod pa'i rgyal po mchog/_cir snang dgag sgrub med par mkhyen par mdzod/__/_re dogs 'bad rtsol zhig pa'i sems nyid 'di/__/_ma byas lhun gyis grub pa'i chos nyid de/__/_ye grol phyam brdal 'bras bu'i rgyal po mchog/_gdod ma'i zad sar legs par mkhyen par mdzod/__/_snang sems thams cad rig pa'i 

cho 'phrul te/__/_rig pa'i rang bzhin skye med nam mkha'i ngang /__/_gnyis 'dzin 'khrul pa'i byung khungs zad pa yin/__/_de ltar rtogs na gzhi bral chos sku /_'di zhes ched 'dzin zhig na mthong ba yin/__/_/_ha ha grogs dag gang babs rig pa'i gnad/__/_gang yin yin gyis sems kyi tshol 'phro zhog/_'di yin med kyis dmigs gtad zhen pa thong /__/_yin min med kyis phyogs lhung 'dzin pa dor/__/_/_gza' gtad med kyis dgag sgrub 'phro ma mthud/__/_kye ho phyam cig chos sku'i don la nyon/__/_nan ltar byas na dgag sgrub gzhi gnas med/__/_gzung ba'i yul med 'dzin pa'i sems med de/__/_bya rgyu'i chos med lta sgom spyod 'bras med/__/_/_thams cad phyam cig ye nas byang chub bo/__/_ho ho 'khor 'das sgyu ma'i rtsed mo la/__/_don med bden par bzung bas 'gro ba 'khrul/__/_smig rgyu'i chu la ri dwags snyegs pa bzhin/__/_nam yang dngos po med pa'i chos kyis bslus/__/_med snang 'khrul pas bcings pa'i 'gro ba kun/__/_ grong khyer drug tu yun ring 'khyams pa ni/__/_sgyu ma'i skyes bu nam mkha'i zhags pas bzung /__/_rmi lam grong du bde sdug myong ba bzhin/__/_med bzhin snang la 'dzin pas sdug bsngal lo/__/_kye ma dus ring 'khor ba'i grong khyer na/__/_'gro drug 'khrul pa'i sems can nyon re mongs/__/_thog mtha' dus med sems can snying re rje/__/_rang snang 'khrul pa'i snang ba spang re dka'/__/_bzod dka'i bag chags sna tshogs snyugs re ring*/__/_thar dka' srid pa'i rgya mtsho nam zhig brgal/__/_'on kyang bde gshegs thugs rje'i 'od zer gyis/__/_srid pa'i chu 

gter sgrol la thag mi ring /__/_he he de kun mdang sum rmi lam 'dra/__/_med snang 'khrul pa'i rang bzhin rtogs pas grol/__/_rang snang yin pas logs su spangs mi dgos/__/_sbrul 'khrul thag pa rang bzhin shes pas grol/__/_sgyu ma'i rang bzhin mthong bas blo bde 'o/__/_ha ha grogs dag chos nyid phyam brdal lo/__/_bya rgyu byed mkhan med pa'i sems nyid la/__/_'khrul gzhi 'khrul mkhan med pas nyams re dga'/__/_'khor ba'i rang bzhin gzhi nas med pa ste/__/_ rags par snang ba gzhig na rdul phran la/__/_de yang cha med dngos por ye nas med/__/_'khor bya 'khor byed 'khor ba'i rang bzhin stong /__/_med snang 'khrul ba'i sems la bltas pas kyang /_kha dog dbyibs med dus gsum phyi nang med/__/_sems zhes btags kyang 'dogs mkhan bltas pas stong /__/_btsal bas ma rnyed dngos med nam mkha' 'dra/__/_gzung 'dzin sgrib pa gzhi bral gang la brten/__/_las dang bag chags rtsa ba stong pas na/__/_de la 'khor ba 'khor mkhan soms dang kye/__/_/_de ltar gzhig cing legs par dpyad pa'i tshe/__/_mya ngan med pas mya ngan 'das pa'ang med/__/_de ltar 'khor 'das gzhi nas med pa la/__/_blang dor gnyis 'dzin re dogs skye bo 'khrul/__/_ma bkrol gzhi nas grol ba'i chos nyid la/__/_'bad cing rtsol ba'i 'gro ba thang re chad/__/_de nyid rtogs pa'i don la sgom med par/__/_lta sgom spyod pa'i nyams kyis rnal 'byor 'ching*/__/_ji tsam 'bad pa de tsam sgrib pa ste/__/_gnas lugs 'ching ba'i gzeb yin dgos pa med/__/_re dogs ched 'dzin zhig na gnyug ma'i don/__/_gang shar rtogs pa'i grogs yin ngo mtshar che/__/_/_grogs dag 

gnad kyi me long bstan gyis ltos/__/_sgom med don de bsgoms pas mthong mi 'gyur/__/_dpyad pas mi shes rtog pa'i gzebs las 'das/__/_/_sgom med bsgoms na sgom pa'i gzeb tu 'ching*/__/_gom pas phyin na 'gro 'ong mi 'chad bzhin/__/_ma bsgom lhug pa tha mal sems la 'char/__/_rang sar bsdad na 'gro 'ong med pa bzhin/__/_dpyad kyang mi mthong rtog pa'i 'phro 'du nyid/__/_zhen pa'i phreng thag yin pas dgos pa med/__/_gnas lugs don la sems kyi dran bsam zhog/_ma bsam ma dpyad tha mal rig pa'i gnad/__/_'gyus pas 'gags la snang bas rang sar grol/__/_dran 'dzin gnyen po mi dgos rang grol yin/__/_/_chags sdang la sogs rtog tshogs snga ma rnams/__/_bltas dang glod pas rang grol yin snyam yang /__/_phyi ma'i tshe na snga ma 'gags pa ni/__/_ gshis kyi gnas lugs yin pa mi shes sam/__/_rtog pa snga phyi dus gcig mi sdod pas/__/_snga ma 'gag phyir bsgoms pa ngan med ngal/__/_phyi ma'i sems kyang rtog las ma 'das pas/__/_rtog la rtog mthud thag rul 'breng rul 'dra/_ sems rgyun snga phyi dus gcig gnyis mi srid/__/_phyi ma'i dus na snga ma 'gags nas med/__/_de bas snga ma'i rtog tshogs grol bya'i phyir/__/_phyi ma'i sems kyis grol kyang rang grol min/__/_snga phyi yin phyir gzhan grol shes pa la/__/_rang grol nyid ces 'dzin pa blun po'i blo/__/_ba glang skyong zhes logs na ci zhig yod/__/_ gzhan yang snga ma'i sems la phyi mas blta/__/_rtog pa'i 'phro mthud yin pas lu gu rgyud/__/_mi g.yo bsam gtan mchog las rgyang ring 'gyur/__/_zhi gnas 

lhag mthog zung 'jug mnyam gzhag kyang /__/_rtog pa'i 'phro gnas mnyam sbyor gnas pa tsam/__/_gzhi bral don gyi rtogs pa ma skyes na/__/_gong ma'i skye gnas nyid las 'da' mi nus/__/_rtog pa 'gag phyir sgom pa'ang gnas lugs min/__/_bkag pas mi khegs sngon las rags par 'char/__/_rdzing bu'i chu bzhin nam zhig nyon mongs grogs/__/_chos kun ye nas rang bzhin mnyam pa nyid/__/_'di zhes mi mtshon gza' gtad med pa la/__/_blo yis bcos shing bsgyur bas bslad pa yin/__/_gang ltar shar yang de ltar ma grub pas/__/_sna tshogs shar yang rang grol gnyug ma'i ngang /__/_chu dang rlabs bzhin ye shes rgya mtsho'i ngang /__/_rtog med gnas kyang ma bcos chos nyid dang /__/_res shar res 'gag gzhi klong yangs pa'i ngang /__/_dgag sgrub mi dgos rang shar gdod ma'i ngang /__/_mi 'gyur gzhi yi dgongs klong yangs pa yin/__/_sna tshogs chos rnams sgyu mar mthong ba dang /__/_'dzin pa'i sems la dgag sgrub zhig pa dang /__/_'di yin gza' gtad rdul tsam med pa'i tshe/__/_phyi nang chos rnams stong par rtogs pa yin/__/_gang shar chos la ci dgar rol pas chog/_mkha' la rdzas bzhin kun gyis gos pa med/__/_zas nor rnyed kun zhen pa med pa dang /__/_bstod smad sgra rnams brag char rtogs pa dang /__/_dgra gnyen chags sdang gnyis 'dzin med pa'i tshe/__/_/_dgag sgrub 'khrul pa'i ri bo zhig pa yin/__/_snang srid gang dga'i ngos la de ltar thongs/__/_sbrul mdud bzhin de rang sa rang gis grol/__/_kun las bdag nyid dman par mthong ba dang /__/_ snying nas mi rtag blo sna thung ba dang /__/_'khor ba'i chos la nges 'byung skyes pa'i 

tshe/__/_chos kyi sems la legs par phan pa yin/__/_tshul 'chos mi dgos spyod lam rnal mar bya/__/_dbang po'i gtso bo rang sems zol med yin/__/_sna tshogs mdzad spyod dgongs par shes pa dang /__/_snying nas mos gus rgyun chad med pa dang /__/_rtogs pa'i rten 'brel sems la 'char ba dang /_byams dang snying rje phyogs ris med pa dang*/__/_chos mdzad rnams la dag snang skyes pa'i tshe/__/_bla ma'i byin rlabs snying la zhugs pa yin/__/_rang snang dag pas gzhan don ngang gis 'grub/__/_dngos grub sprin tshogs nam mkha'i mtha' dang mnyam/__/_'khor 'das dgag sgrub re dogs zhig pa dang /__/_bde sdug rkyen ngan lam du longs pa dang /__/_the tshom khu 'phrig snyems thag chod pa'i tshe/__/_rtogs pa'i nyi ma nang nas shar ba yin/__/_rang snang dngos la gza' gtad kun bral bas/__/_zang thal rig pa thog babs btang bas chos/__/_gang yang bde klong gcig tu 'khyil ba yin/__/_kye ho grogs dag bdag dang 'gro ba kun/__/_ye nas ma skyes rmi lam sgyu ma la/__/_snang zhing srid pa thams cad chos nyid ngang /__/_rtogs dang mi rtog ye nas mnyam pa nyid/__/_dag dang ma dag de bzhin gnyis su med/__/_ sgyu ma'i grong na bde sdug snang ba bzhin/__/_med snang 'gro ba drug ces btags pa tsam/__/_sna tshogs snang yang ye nas dag pa'i zhing /__/_mngon par byang chub gzhi klong yangs pa yin/__/_rba rlabs ri bo 'dra ba rgya mtsho'i ngang /__/_dran rig bde sdug sna tshogs sems nyid ngang /__/_sems nyid nam mkha' 'dra ba chos nyid ngang /__/_chos nyid ye nas ma skyes stong pa'i ngang /__/_stong pa phyam brdal gzhi 

rdzogs snying po 'o//kye ho lhun rdzogs mnyam nyid gdod ma'i ngang /_/skye med mkha' klong yangs pa'i nam mkha' la/_/nyi zla gza' skar sprin tshogs grangs med kyang /_/nam mkha'i ngang bzhin mi g.yo spros dang bral/_/de bzhin sems nyid yangs pa'i nam mkha' la/_/rtogs dang mi rtog snang srid cir shar yang /_/thams cad ma skyes rang bzhin spros dang bral/_/'di zhes mi mtshon ngos bzung cung zad med/_/dus gsum mi 'gyur kun tu bzang po'i ngang / khyab gdal 'ub chub mtha' grol klong yangs shing /_/sna tshogs sgyu ma'i rol pa gzigs mor che/_/kye ho 'gro kun rmi lam lta bu ste//legs nyes shor thob dgag sgrub ci byung yang /_/rmi lam nor stor sgyu ma'i rtsed mo bzhin/_/ye nas dgag sgrub shor god ma mthong ngo /_/sgom nyams drod tshad bzang ngan de dang 'dra/_/sems goms btags pa'i don snang gzugs brnyan la/_/byis pa'i khang bu bzhin du bden par 'dzin/_/de kun bzang ngan rdul tsam ma mthong yang /_/_/'jig rten 'khrul la sgom mkhan bzang por rlom/_/a ho thams cad mnyam nyid phyam brdal lo/_/'khrul pa rtogs na ye shes logs na med/_/ma rigs sems de rig pas chos nyid dngos/_/_/thag pa'i rang bzhin shes pas sbrul 'dzin grol/_/de bzhin snang srid 'khrul snang gzugs brnyan tsam/_/yod med spros pa'i yul las 'das pa yin/_/'dir ni gcig tu nges pa'i blos dpyad de/_/sna tshogs snang ba'i yul la phar bltas pas/_/ rmi lam sgyu ma gnyis med chos sku'i ngang /_/gzung ba'i yul med 'dzin pa'i sems med do/_/_/de nyid 'byed pa'i blo la tshur bltas pas/_/lta mkhan ma 

grub gzung 'dzin mkhan po stor/_/yul sems gnyis med gdod ma'i ngang du grol/_/ha ha 'gro kun 'khor ba'i grong khyer na/_/'ching dang grol med nam mkha'i mdud pa bzhin/_/thams cad ye nas rdzogs sangs rgyas par mthong /_/'khor bar 'dzin pa mang tsam glo bur te/_/_glo bur rkyen la ngos gzung 'ga' med do/_/thams cad ye nas ma grol gcig kyang med/_/ bcings pa 'ga' med ye sangs rgyas pa la/_/_/'khor 'das gnyis snang 'dzin pa dgod re bro/_/snang srid sgyu ma'i yul la phar bltas pas/_/thams cad phyam phyam gzhi nas grol bar mthong /_/ya mtshan dgod po bro ba'i snang ba la/_/_/'dzin med gza' gtad bral ba'i rtogs pa shar/_/snang sems gnyis med sgom dang mi bsgom med/_/lta spyod gnyis med blang dang dor ba med/_/gzung 'dzin gnyis med rmi lam snang ba 'dra/_/de ltar rtogs na rang grol sku yin te/_/lhag par sgom med tha mal gnas pas bde/_/snga phyir mi 'dzin da ltar 'dzin pa zhig_/_/dus gsum dus med dus bzhi mnyam pa nyid/_/thams cad phyam phyam nam mkha'i klong yangs so/_/'gro 'chag nyal 'dug spyod lam thams cad pa/_/rtsis med ris bral ma bcos blo bde 'o/_/ so gnyug rnal ma bu chung lta bu ste/_/re dogs gnyis med tshong zin skye bo 'dra/_/blang dang dor med dgag sgrub kun las 'das/_/dus rnams kun tu kun tu bzang po'i ngang /_/bde chen sa la bde klong gcig tu 'khyil/_/rang bzhin gnyis su med pa'i blo bde 'o/_/e ma grogs dag 'khrul pa nang nas 

zhig_/sku gsum sa la ma phyin lhun gyis grub/_/mdzad pa'i phrin las nam mkha'i mtha' dang mnyam/_/dus gsum rig 'dzin snga phyi dgongs pa gcig_/gdod ma'i gzhi la lhun rdzogs blo bde 'o/_/da ni bsam rdzogs ye klong yangs pa'i ngang /_/chos zad blo zad 'khor 'das 'dzin pa zad/_/rang bzhin lhun 'byams ma bcos gnyug ma'i don/_/rang bzhin lhun gyis grub pa'i chos nyid ni/_/ye grol sor bzhag kun bzang rol pa'i zhing /_/bzang ngan blang dor re dogs 'das pa ni/_/snang srid ma lus sku gsum 'du 'bral med/_/ye nas phyam cig thams cad chos zad do/_/med snang stong la phyogs ris 'das pa ni/_/ngo bo rang bzhin thugs rje'i 'char tshul te/_/'di zhes ched 'dzin zhig na gdod ma'i ngang /_/gzhi rdzogs ye grol phyam cig sangs rgyas te/_/sku gsum 'du 'bral med pa'i ngang nyid do/_/de ltar rtogs na rang snang chos sku'i zhing*/_/ma lus 'gro kun sgyu ma'i sangs rgyas te/_/sna tshogs dran rig ting 'dzin yangs pa'i klong /_/mi 'gyur gzhi rtsa kun las 'das pa ni/_/'og min gnas su mngon par byang chub yin/_/'di zhes zhen 'dzin yod na 'khor ba ste/_/de la ched 'dzin zhig na mya ngan 'das/_/mi 'gyur mnyam pa'i ngang yin gnas lugs yin/_/'od gsal dag pa'i zhing yin sangs rgyas zhing /_/yangs so che 'o ma byas lhun mtho 'o/_/rang bzhin gdod nas stong pa'i chos nyid la/_/snang srid sna tshogs snang ba dgod re 'chor/_/ma spangs rang sar grol ba bzhad gad che/_/ye nas sangs rgyas yin pa blo re bde/_/kye ho grogs dag gnas lugs mthong 'dod na/_/bltas pas mi 

mthong lta ba'i tshol 'phro zhog_/bsgoms pas mi rnyed dran 'dzin dmigs gtad bshol/_/spyad pas mi grub sgyu mar 'dzin pa mthong /_/btsal bas mi rnyed 'bras bu'i zhen pa bor/_/da ltar shes pa bzo med lhug pa la/_/phyogs ris ma byed 'dzin pas ma slad cig_/gang babs shes pa rang shar rang grol la/_/snga phyi'i rtog pas ma bslad yan du chug_/ji ltar nam mkha'i bya lam mi mngon bzhin/_/dran bsam snga phyi da lta ma 'dzin par/_/gang ltar shar ba de ltar yan du chug_/de yi phan gnod shor god 'phung 'tshings med/_/gze re ma byed khong yangs sos rdol cig_/'di ltar rtogs na yin min gza' gtad med/_/skyu ma'i skye bo sna tshogs yul la spyod/_/rmi lam dri zi'i grong dang khyad ci yod/_/ji ltar shar ba de ltar rig pa'i rtsal/_/sna tshogs rtog pa'i rtsal sbyong me long ste/_/snang sems ro gcig 'dod yon sems kyi rgyan/_/_/las dang bag chags kun gyis mi gos so/_/'di ltar chos nyid sems nyid dbyer med pas/_/chos nyid don la bzang ngan blang dor med/_/dge sdig dgag sgrub blo las 'das pa yin/_/_/snga phyir 'dzin pa'i bag chags sems la brten/_/ sems ni gzhi med rtsa ba kun dang bral/_/las dang bag chags phyam cig ye nas zad/_/gdod ma'i gzhi la chos kun mthar byon no/_/tha mal rnams dang rnal 'byor shes pa la/_/dgag sgrub la sogs 'char bar khyad med kyang /_/ tha mal sems la gzung 'dzin a 'thas te/_/rnal 'byor sems la skad cig 'dzin pa med/_/des na dgag sgrub bzung dang ma bzung pas/_/'ching dang mi 

'ching rnam pa gnyis su shar/_/thag pa dngos dang mer tshig gzugs brnyan bzhin/_/rnal 'byor dgag sgrub rtogs pa'i rtsal sbyong ste/_/ye grol sems nyid dag pa'i me long la/_/snang srid sems kyi gzugs brnyan ci shar yang /_/de yis mi gos rang snang spros dang bral/_/med bzhin snang ba'i gzugs brnyan stong pas grol/_/snang sems gdod nas chu zla'i rang bzhin la/_/mi mkhas bden par bzung bas rab 'khyams kyang /_/rtogs pa'i rnal 'byor sems kyi rtsal sbyong tshe/_/gang snang rang sar grol ba'i rang bzhin no/_/de ltar rtogs nas 'ching grol med pa'i ngang /_/ye nas dag pa'i rnal 'byor nam mkha' 'dra/_/yangs dog med pa'i ngang nas blo re bde/_/thams cad lhun 'byams gdod ma'i gnas lugs te/_/sku gsum 'du 'bral med pa'i dgongs par phyin/_/phyi nang snod bcud snang srid chos rnams kun/_/ma lus phyam gcig thams cad byang chub bo/_/ha ha 'khrul pa zhig pa'i snang ba la/_/_/'di yin gza' gtad med pa dgod re 'chor/_/ban bun phyad phyod 'al 'ol sgyu ma 'dra/_/sang seng khral khrol chu zla smig rgyu bzhin/_/snang bas stong ste 'di zhes ched 'dzin med/_/gang shar rtsis gdab med pa'i rig pa la/_/dmigs gtad zhen chags med pa'i snang ba shar/_/'di yin gza' gtad med pas nyams re dga'/_/snang sems ye nas grol bas blo re bde/_/ma btsal lhun gyis grub pas bag re dro/_/_/bde chen rgyun chad med pas byin re che/_/de ltar chos kun mthar thug snying po'i don/_/ye nas grol ba'i rang bzhin glur blangs pas/_/'gro kun phyam cig gdod ma'i khang 

bzang du//rang bzhin lhun gyis grub pa'i sangs rgyas shog_/rtogs pa'i 'od stong nyi zer gyis phye ba'i/_/me tog ma rnying yid 'ong pad+mo'i mtshos/_/'gro kun yid kyi bung ba dga' bskyed nas/_/lhun grub sa la kun tu bzang por shog_/tshul 'di blo gros yangs pa'i nam mkha' la/_/dri med 'od zer brgya stong rab 'phro bas/_/skal bzang dad brgya'i pad+mo 'dzum pa des/_/gangs ri thod dkar mgul du legs par bkod/_/dge ba de yis srid pa'i sems can kun/_/gzhi rdzogs gdod ma'i ngang du grol bar shog_/nam mkha' klong yangs zhes bya ba/_dpal o rgyan gyi slob dpon chen po pad+ma sam+b+ha wa'i slob ma rnal 'byor gyi dbang phyug pad+ma las 'brel rtsal gyis gangs ri thod dkar gyi mgul du mdzad pa rdzogs so//_//dge'o//

[7.10] @#/_/nam mkha' dri med bzhugs pa lags/ rin chen shog skya'i skor/ nam mkha' dri med ces bya ba/_dpal gnyug ma chen po la phyag 'tshal lo/_/snying po'i ye shes ye nas rdzogs pa che/_/rang bzhin 'od gsal sna tshogs spros kun zhi/_/rang byung thugs rje 'gag med rang shar la/_/'du 'bral med pa'i tshul gyis phyag 'tshal lo/_/ngo bo ma skyes ye nas dag pa la/_/rang bzhin lhun grub thugs rje phyogs ris med/_/sna tshogs mi gnyis sgre med snying po'i don/_/ji ltar bdag gis rtogs bzhin bshad kyis nyon/_/chos kun gzhi rdzogs bsam yul 'das pa la/_/'di zhes mi mtshon bsam bya'i dngos por med/_/rang bzhin mi dmigs yod med mtha' las 'das/_/btags pa tsam ste de kun grub pa med/_/yin min yod med dgag sgrub blang dor sogs/_/ji ltar snang yang de ltar rang bzhin med/_/ye grol lhun 'byams gzhi rtsa kun las 'das/_/nam mkha' bzhin te mtshon pa'i lus med do/_/mi mkhas byis pa rnams ni yul gyis bcings/_/smig rgyu'i chu la ri dwags rgyug pa bzhin/_/gzugs sogs yul lnga'i dngos la sred pas bslus/_/chags sogs nyon mongs chu bo lnga yis bcings/_/_/'khor ba'i gnas las thar ba'i skabs med do/_/bsgoms pa'i bsam gtan pa rnams blo yis bcings/_/srin bu'i kha chus rang nyid 'ching ba bzhin/_/bsgoms pa'i nyams kyis gnyug ma'i ye shes bslus/_/lta sgom spyod pa'i gzeb kyis 

rtogs pa 'ching /_/zhen 'dzin gnyen po'i ra bar rtag tu 'khor/_/gnyis med rnal 'byor pa rnams snyems kyis bcings/_/mig gi dbang pos rang nyid mi mthong bzhin/_/chos nyid gdeng gis gdod ma'i gnas lugs bsgribs// 'di zhes mi mtshon mtha' bral ngang du 'ching /_/gnyis med mtha' las grol ba'i dus med do/_/kye ho grogs dag legs par soms mdzod dang /_/rgyal po rang gi srid la chags pa dang /_blon po gnyen 'khor rdzas la chags pa dang /_/dbul po khab tsam zhen pas chags pa dag_/srid pa'i sems la khyad par 'ga' med pas/_/gang la zhen pa 'ching ba'i thag pa ste/_/bzang ngan blang dor phyogs 'dzin med par rol/_/sna tshogs gang shar yul la ma zhen na/_/nyon mongs dug lngas su la phan gnod yod/_/ye shes nyid ces rang rig gza' gtad bral/_/rtogs pa'i rtsal sbyong yin phyir gzigs mor che/_/ 'dod yon ma spangs sems kyi rgyan du rtogs/_/gdod nas ma skyes rang shar chen po'i ngang /_/gzhi bral stong pa'i nyams zhes 'dzin pa yod/_/gnas lugs ngang der gnas kyang 'ching byed nyid/_/shes bya'i sgrib des nam yang thar ba med/_/gang la ched 'dzin zhen pa'i sems med cing /_/tha mal shes pa rang 'gros zang ka ma/_/gang babs blang dor 'dzin pas mi 'ching na/_/ye grol nyid de de la bcos ci dgos/_/gzhi nas ma bcos lam du mi 'chos na/_/'bras bu gzhi thog ma bcos lhun gyis grub/_/gang gis bcos na 'jigs pa chos nyid de/_/stong nyid bsgrims kyang mi rtog blo yi nyams/_/rgyal ba'i chos sku 'jigs med 'grub mi 'gyur/_/gdod ma'i gnas lugs byar 

med ye grol la/_/lam du bya rtsol gang gis bsgoms pa'i mthar/_/byar med rgyal po chos sku 'pho 'gyur med/_/rang bzhin lhun grub thob par rlom pa ni/_/ rgyu 'bras 'gal la gnas lugs phyin ci log_/gzhi nyid nas su blo yis thag bcad nas/_/lam du bra bo'i sa bon btab la 'bad/_/'bras bu nas bzang thob ces rlom par zad/_/gzhi nas gshis kyi gnas lugs ma bcos la/_/lam du ma bcos 'bad rtsol byar med na/_/'bras bu gdod ma'i gnas lugs ci 'dra thob/_/kye ho grogs dag rang bzhin snying po'i sems/_/gtad med rgyal po 'dzin med shar ba'i tshe/_/rang grol rgyal po dus gsum 'pho 'gyur med/_/e ma da dung legs par soms dang kye/_/gzhi nas ma bcos don gyi ye shes la/_/lam du lta sgom spyod pas 'chos pa ni/_/phyin ci log ste gdod ma'i gnas lugs min/_/gzhi lam 'dzol bas 'bras bu thob mi 'gyur/_/_/ha ha snying po'i don la sgom du med pa la/_/bltar med spyad med 'bras bu'i zhen pa zad/_/_/'di zhes mi mtshon ye yin rdzogs pa che/_/dag pa'i sems la 'dzin pas ma bslad cig_/gang la 'dzin med rtod phur spangs pa'i tshe/_/sku dang ye shes rang bzhin 'du 'bral med/_/gang shar spros bral ye stong chos kyi sku/_/sna tshogs 'char gzhi mi 'gag longs spyod rdzogs/_/ shar grol 'dzin med gang snang sprul pa'i sku/_/ye grol sor bzhag mi 'gyur rdo rje'i sku/_/gnas lugs phyam cig mngon par byang chub sku/_/snang sems gnyis med gdod ma'i ngang du grol/_/ngo bo rang bzhin thugs rje'i snying po can/_/gnyam pa'i rgyal po 'du 'bral 'pho 'gyur med/_/de tshe gzung 'dzin 

mi dmigs dang gcig pa/_/yin min mtha' las 'das pa chos kyi dbyings/_/sna tshogs 'char gzhi 'od gsal me long 'dra/_/dgag sgrub blang dor gnyis med mnyam nyid dang*/_/snang sems kun khyab phyogs bral so soRa rtogs/_/thog babs rang byung shar grol bya ba grub/_/ye shes lnga ldan ye nas rang shar bas/_/_/gzung 'dzin zhen pa ma byed rang gar zhog_/_/gang dga'i sems kyis tha mal rang sar grol/_/_/ngang yin ye yin rdzogs pa chen po yin/_/kye ho grogs dag dran rigs sna tshogs sems/_/gzung 'dzin gnyis snang 'di la soms dang kye/_kha dog dbyibs med ngo bo ngos gzung med/_/ bcos shing bsgyur med ye nas dag pa la/_/'di zhes dgag sgrub blang dor byed pa ni/_/'ga' yis mkha' la yid kyis mdud pa bor/_/dam lhod la sogs so sor zhen bya ste/_/phyi nas de grol nam mkha'i mdud pa zhig_/de la soms dang dgag sgrub cir 'ong gis/_/byis pa'i blo yis brtags pa'i chos rnams la/_/rgyu mtshan gza' gtad 'di yin don la med/_/med pa'i chos la so sor zhen pas 'khor/_/nam mkha'i rang bzhin ye nas dag pa la/_/bcos shing bsgyur med mdud pa ga la yod/_/rang gis bcings grol yid kyis byas par zad/_/de bzhin sems nyid nam mkha'i rang bzhin la/_/dgag sgrub blang dor mdud pa brgya byas kyang /_/dgag cing sgrub med blang dor re dogs bral/_/'bad cing rtsol med 'ching ba'i gzeb las 'das/_/_/de kun rang yin nam mkha'i mdud pa tsam/_/don med tshig la dgag sgrub byed dang mtshungs/_/snang srid bde sdug 'gro drug 'khrul snang 'di/_/ngar 'dzin 

gzugs brnyan bden bden ltar snang yang /_/mi bden sgyu ma chu zla'i gzugs brnyan 'dra/_/med snang 'khrul pa'i rang bzhin ma rtogs pas//don med dngos la byis pa a thang chad/_/'khor 'das gnyis med sgyu ma'i rtsed mo la/_/_/ma rtogs bden par bzung bas 'gro ba 'khrul/_/_/rtogs pa'i rnal 'byor 'khor 'das rang sar grol/_/dag pa'i sems nyid ye shes rgya mtsho la/_/gnyis 'dzin 'khrul rtog glo bur chab rom dag_/byung nas bshig ste chab rom chu ru grol/_/thog med dus nas goms pa'i bag chags kyang /_/ yun ring mun par sgron me btegs pa bzhin/_/skad cig rtogs pas rang grol mya ngan 'das/_/kye ho 'khor ba'i rang bzhin rtogs pa'i tshe/_/'khor ba 'di zhes logs su spang mi dgos/_/so pa thag pa la kha'i tho yor rnams/_/ rang bzhin shes pas dgra sbrul 'jigs med tshe/_/de dag snang ba spang mi dgos pa bzhin/_/ji ltar gser min khungs su logs pa'i tshe/_/de bzhin gzhan du bzlog pa med pa bzhin/_/'khrul pa'i byung khungs 'khor ba'i ngang bzlog pas/_/'khrul gzhi choms nas 'khrul mkhan rang sar grol/_/kye ho grogs dag 'khrul snang ltar snang yang /_/snang dus nyid nas de nyid yod ma myong /_/rags pa rdul phran de yang phyogs cha med/_/sems ni dngos med rang bzhin stong pa'i ngang /_/de la gang dang gang zhig 'khrul bar snang /_/'khrul snang gzhi med rang grol chos kyi sku/_/med bzhin snang bas me long gzugs brnyan 'dra/_/dag pa'i sems nyid me long ngos shar bas/_/sna tshogs rkyen gyi gzugs brnyan cir snang kun/_/sems las ma byung sems la snang ba tsam/_/

snang bas sems la gos pa cung zad med/_/me long gzugs brnyan rkyen snang shar ba tsam[ (<]a[>]shar bas na[)]/_/me long nang nas byung ba yin nam ci// de ltar ma yin de la snang ba tsam/_/de phyir sems la 'khrul snang yod ma myong /_/sems nyid me long gzhi yi sangs rgyas nyid/_/kun gyi 'char gzhi mi 'gag gzugs brnyan 'dzin/_/de nyid rang bzhin shes pas gzung 'dzin grol/_/de phyir sems las 'khrul pa ma byung la/_/'khrul par snang de sems las gzhan na med/_/de phyir 'khrul snang rang bzhin sems nyid de/_/'ching grol med bzhin 'ching grol snang ba mtshar/_/de ltar rtogs na 'ching grol kun las 'das/_/de skad smras kyang da dung ched 'dzin na/_/go ba'i yul de rtogs pa yod re kan/_/'di nyid thos nas gza' gtad kun bral na/_/dus gsum rig 'dzin gral la 'khod pa ste/_/kun bzang sa la btsan sa la btsan sa zin pa yin/_/kye ho grogs dag dus rnams thams cad du/_/rnal 'byor shes pa nam mkha'i bya lam 'dra/_/bya rjes 'das pa 'gags nas mi mthong ltar/_/dran bsam snga ma 'gags shing mthong ba med/_/de la rjes snyogs 'dzin pa ma mthud cig_/bya rjes phyi ma ma 'ongs dngos med ltar/_/dran bsam phyi ma'i bsun ma ma byed cig_/bya rjes da lta kha dog dbyibs med ltar/_/da lta'i dran bsam tha mal rang 'gros la/_/'di zhes gnyen pos bcos bslad ma byed cig_/gang yin yin gyis ched kar ma 'dzin cig_/_/'di yin med kyis phyogs ris ma gcad cig_/gza' gtad med kyis dgag sgrub ma byed cig/ji ltar shar yang de ltar ma 'dzin cig_/'di ni mthar thug snying po'i 

lam khyer yin/_/gang ltar shar yang de ltar ma bzung na/_/nyon mongs rang yan ye shes chen po yin/_/'di zhes ched 'dzin zhen pa'i sems yod na/_/ ye shes rang yan nyon mongs chen po yin/_/rtogs pa'i gnad 'di gang la yod gyur na/_/tha mal rang yan chu bo'i rnal 'byor yin/_/babs lugs 'di med chu bo'i rnal 'byor yang /_/tha mal gnas su nan gyis ltung ba yin/_/ gzhi yi don de lam du slong shes na/_/chu bo rgyun gyi rnal 'byor chen po yin/_/ dag pa'i sems la 'dzin pas ma bslad na/_/gnyis med rang grol kun tu bzang po yin/_/mthar 'dzin phyogs lhung khas len med pa na/_/rdo rje snying po'i theg pa mthar thug yin/_/rgya mtsho'i dbyings su chu bran 'du ba ltar/_/ snying po'i don rnams rtogs pa'i ngang 'dir 'dus/_/nam mkha'i dbyings su yangs dog med pa ltar /_/sems nyid rtogs nas thams cad phyam phyam mo/ thams cad gzhi rdzogs lhun grub mnyam pa nyid/_/ma skyed rgyal po 'pho 'gyur med pa'i ngang /_/_/ye grol lhun 'byams gzhi klong yangs pa'i ngang /_/rang bzhin bde chen spros kun nyer zhi la/_/kye ho grogs dag zhen 'dzin 'ching ba'i rgyu/_/sna tshogs rtog pa'i gzebs yin dgos pa med/_/ma byas shes pa rang grol tha mal ngang /_/'di yin gza' gtad med pa ye shes dngos/_/de yin kun yin ye yin rang babs yin/_/thams cad ma bcos rtsol sgrub 'apral ba yin/_/_/ha ha snang stong zang thal chen po la/_/rang grol shes pa gtad med zang thal bar/_/gang babs gzhi grol 'bad rtsol zhig pa ni/_/ smyon pa bu chung las zin skyes bu 'dra/_/gang shar 'dzin pa med na rang dgar 

rol/_/de la ched 'dzin ma byed ngos gzung med/_/yin min rtsis gdab med na blo 'das ngang /_/gzhi bral chos sku yin te gang bder thongs/_/gnyis med mnyam pa'i ngang ste khyab gdal ba/_/ma byas lhun gyis grub pa'i chos nyid do/_/kye ho gdod nas ma skyes mnyam pa'i ngang /_/skye bo'i cho 'phrul snang srid cir snang yang*/_/thams cad skye med rdzogs chen bya rtsol 'das/_/a ho ye nas grol ba'i sems nyid la/_/glo bur rkyen gyis grol ba dgod re 'chor/_/ don med byis pa'i rtsed mo 'dra ba la/_/gzung 'dzin gzeb tu 'ching ba ya re cha/_/_/ma skyes rtsa ba bral ba'i rig pa la/_/dgag sgrub gnyis snang Ri mo bkrag re che/_/_/med snang 'khrul pa'i gzugs brnyan rang shar la/_/bdag gzhan so sor 'byed pa nyon Re mongs/_/de ltar don med dngos la goms pa'i blo/_/'khrul phyir 'breng yang 'khrul pa gdod nas dag_/ma 'khrul rig ngo rig na de kar grol/_/_/'khrul pa'i sems la bag chags 'dir yod ces/_/spungs shing bsags med pa dag mthud pa tsam/_/gang du chad pa de ru rtsa ba stor/_/skad cig grol ba chos kyi sku zhes bya/_/rang ngo rigs pas 'khrul pa gzhi la sangs/_/_/mdor na sems ni skad cig nyid yin pas/_/gzung 'dzin gnyis med 'khrul dang 'khrul gzhi med/_/gang shar gcig de de nyid rang grol bas/_/snga phyi'i las dang bag chags skad cig la/_/de yang du ma cha shas nyid bral bas/_/gnyis med rang grol skad cig rig pas grol/_/rang bzhin byas pa med pa'i sems nyid la/_/sus kyang bcos su med de gang bder zhog_/'di yin gza' gtad med pa'i rig pa la/_/dran bsam mthud 

ma ma gdags rang 'gros thong /_/snang sems ye nas grol ba'i rang bzhin la/_/dgag sgrub blang dor ma byed rang babs zhog_/kye kye gdod nas dag pa'i rang bzhin ni/_/bsam yul blo las 'das pas lta ba med/_/ngo bo gzhi nas bral bas sgom du med/_/rang grol mthang las 'das pas spyad du med/_/rtsol sgrub zhen pa 'das pas 'bras bu med/_/ngo bo stong nyid yin pas spangs thob med/_/_/rang bzhin gsal stong yin pas rtsol sgrub zhig thams cad 'gag med yin pas phyogs ris med/_/gang ltar shar yang de ltar ma 'dzin cig_/snang zhing srid pa'i chos rnams btags pa tsam/_/ btags pa'i don la ngos gzung med pas na/_/gang la'ang ched 'dzin ma byed rang babs zhog_/'dir ni ngang dang klod dang grol la sogs/_/gnyen po'i rang bzhin dmigs su med pa ste/_/de skad tshig tu go ba sla phyir brjod/_/dran 'dzin gnyen po med pas blo bde 'o/_/'di ltar rtogs nas 'ching grol kun las 'das/_/gdod nas ma skyes nam mkha'i rnal 'byor la/_/phyogs lhung zhen pa'i sprin tshogs dengs pa yin/_/skye med bsam 'das ye grol lta ba ste/_/_/yan ltar byas na lta rgyu med pa lags/_/rang babs lhod chags gang shar sgom pa ste/_/yan ltar byas na sgom rgyu med pa lags/_/spang blang gnyis med 'bras bu'i rang bzhin te/_/yan ltar byas na dpyad rgyu med pa lags/_/ re dogs gnyis med 'bras bu'i rang bzhin te/_/yan ltar byas na 'bras bu med pa lags/_/gang snang sems la brten pa'i chos rnams ni/_/byas kyang chog la rang bzhin bzhag kyang chog_/_/yan ltar byas na bya byed 'das pa 

lags/_/da ni gzhi rdzogs pad+ma las 'brel rtsal/_/chos zad blo zad 'khrul snang gzhi nas zad/_/thams cad rang zad ye grol mthar phyin pas/_/gzhi bde'i steng du blo bde rgyun mi 'chad/_/'khor 'das 'khrul gzhi rang bzhin rgyun chad do/_/_/gang la chos zad 'od gsal gnyis med ngang /_/'dzin med mtha' grol chos nyid zad pa'i sa/_/gdod ma'i ngang yin bsam yul 'das pa yin/_/de ltar rtogs te sku gsum 'du 'bral med/_/bde chen sa la rgyun du gnas pa yin/_/kye ho gzhi nas dag pa'i chos nyid de/_/mtha' med mtha' dbus dngas pa'i mtsho nang na/_/nyi ma'i dbang po 'od gsal rgyun chad med/_/rang bzhin yid mtshor rtogs pa'i nyi ma shar/_/mi nub stong khams brdal ba kun la khyab/_/ye klong chen por bde klong gcig tu 'khyil/_/gang du 'khrul snang sprul skur thim pa'i tshe/_/sprul sku longs skur longs sku chos skur thim/_/chos sku mtha' grol gdod ma'i klong du thim/_/nang gsal ye shes bum pa'i sku de nyid/_/_/ngo bo rang bzhin thugs rje rgyun mi 'chad/_/sku gsum sa la rang bzhin lhun grub bo/_/bde chen rol pas gzhan don rgyun mi 'chad/_/nam zhig bdag kyang de 'drar 'gyur bar shog_/'di ni rgyal sras pad+ma 'byung gnas kyis/_/thugs rje'i byin rlabs 'od stong shar ba'i tshe/_/ mkha' 'gro snying tig gsang ba'i don bsdus nas/_/phyi rabs skal ldan smin cing grol bya'i phyir/_/pad+ma las 'brel rtsal gyis legs par bkod/_/dge ba de yis srid pa'i sems can rnams/_/ma lus phyam cig thams cad byang chub nas/_/gzhi rdzogs 'od gsal snying po'i zhing khams su/_/sku dang ye 

nam mkha' dri med/ shes 'du 'bral med par shog_/nam mkha' dri med ces bya ba dpal o rgyan gyi slob dpon chen po pad+ma rgyal po'i slob ma rnal 'byor gyi dbang phyug dri med 'od zer gyis/_ston gsum me tog dang 'bras bu smin pa'i tshe/_gangs ri thod dkar gyi mgul o rgyan rdzong zhes bya ba'i gnas mchog dam par bkod pa rdzogs so//_//dge'o//

[7.11] @#/_/man ngag rin po gser gyi sgrom bu zhes bya ba bzhuT so/_/ rin chen shog skya'i skor/_/ rgya gar skad du/_rat+na u pa de sha so nA dz+wa d+ha nA ma/_bod skad du/ man ngag rin po che gser gyi sgrom bu zhes bya ba/_dpal kun tu bzang po la phyag 'tshal lo/_/mgon po gdod nas rdzogs sangs rgyas/_/rang bzhin sems pa mi mnga' zhing /_/'od gsal rin chen gdangs lnga'i sku/_/'gyur ba med la phyag 'tshal lo/_/thogs ma'i kun tu bzang po dang /_khams gsum srid pa'i sems can kun/_/ji ltar byung dang 'khrul dang grol/_/rgyal ba'i lung la brten nas bshad/_/de yang gzhi lam 'bras bu las/_/gzhi la ka dag lhun grub ste/_/snang stong 'du 'bral med par gnas/_/rig pa 'od lnga'i klong dkyil na/_/ma bying ma rmongs nang gsal nyid/_/phyi ru ma 'phros bum skur gnas/_/de tshe gang du'ang ma nges pa/_/thog ma'i spyi gzhi zhes bya 'o/_/gdod ma'i mgon po 'od mi 'gyur/_/mes chen zhes kyang de la zer/_/de nas skye med bsam yul 'das/_/thog ma'i ka dag ngang nyid las/_/lhun grub 'od lnga phyir shar bas/_/thugs rje rig pa'i gdangs nyid kyang /_/de dang mnyam du rig ste shar/_/dper na shel gong dag pa la/_/rnam lnga'i 'od dang phra phro'i 'od/_/ji ltar mnyam du shar ba bzhin/_/de nas rig pa yon tan nyid/_/ yul la 'byed cing rtog par shar/_/'od lnga'i gdangs la 'di snyam du/_/'di 

ltar snang ba'i rang bzhin las/_/bdag nyid byung ngam 'od snang 'di/_/rang las byung zhes dpyod pa na/_/skad cig de la rang rig pas/_/thog ma'i kun tu bzang po ni/_/gzhi thog nyid du byang chub bo/_/de ltar rang 'od shar ba la/_/rang du ma shes gnyis 'dzin mthun/_/de tshe 'dzin pa'i sems de la/_/ rtsa ba'i ma rig zhes bya 'o/_/sems de rags par med pas na/_/mi gsal gsal ba'i bdag nyid can/_/yod min med min zhes bya ste/_/myu gu'i sems zhes de la bya/_/de tshe kun bzang chen po de'i/_/ka dag ngang las sku sprul pa/_/ dgu phrugs rim gyis ston pa yi/_/longs sku sprul sku'i snang ba las/_mi mjed la sogs 'jig rten gyi/_/thog ma'i mgo yang brtsam par mdzad/_/de nas sems can sems nyid des/_/ci yang med par 'khrul pa dang /_/sa gzhi rgya mtsho'i bar chags te/_/rnam shes nam mkha' mtha' yas 'khrul/_/de tshe rgya mtsho 'khrugs par snang /_/de nas gzugs khams yas rim chags/_/de tshe ri dang gling rnams kyang /_/mas rim grub ste 'dod pa'i lha/_/ri rab dag la brten nas byung /_/de tshe sprul sku'i chos sku yang /_/ston pa'i thugs rje 'od zer las/_/rang bzhin sprul sku'i zhing khams bzhi/_/'og min rnam snang phyogs bzhir snang /_/de ltar zhing lnga'i ston pa las/_/sprul sku longs sku'i rnam 'phrul te/_/_/snang ba dam pa la sogs pa'i/_/sangs rgyas stong sprul sems can btul/_/_/de dag kun las rnam 'phrul ba/_/sprul pa'i sprul pa zhes bya ste/_/bzo dang skye ba la sogs pa'o/_/de ltar 'khrul pa'i sems can la/_/sangs rgyas snying po snying la gnas/_/rig pa'i ngo bo ka dag la/_/rang 

bzhin 'od gsal gdangs dang bcas/_/thugs rje 'gags med rig pa gsal/_/zer dang gdangs su 'phro ba'o[(]a[》]gdangs su 'gro ba 'o[) ]/_/ lus kyi rtsa bdun srog rtsar brten/_/de ltar brgyad la rlung gi rtas/_/rig pa snying gi gdangs khur bas/_/rnam par shes pa zhes byar btags/_/sems ni rlung can grong nas rgyu/_/dbang po lnga las phyir thon nas/_/yul 'dzin pa la so sor 'jug_/bag chags sna tshogs sogs pa 'o/_/ye shes snying na gnas pa'i gdangs/_/dung khang khro bo'i dkyil 'khor la/_/rtsa rnams nang na sgrom mar gsal/_/thig le thig phran 'od lngas brgyan/_/de ltar snying nas ye shes gdangs/_/dar dkar rtsa nas rgya mtshor shar/_/sprin med mkha' la snang ba 'o/_/de ni gzhi yi bzhugs tshul lo/_/da ni lam gyi 'khyer tshul la/_khregs chod thod rgal rnam gnyis so/_/de yang shel gyi phra phro ltar/_/sna tshogs 'dzin pa'i sems 'di nyid/_/ye shes gdangs te ngos gzung med/_/snga phyi da lta du yang med/_kha dog dbyibs med mtshan ma med/_/de ltar lta bas thag bcad nas/_/dbang po rab 'bring tha ma yis/_/de nyid nyams su len pa'i tshe/_/tha mas rtog pa rtsad bcad la/_/skye 'gag med pa'i ngang la gzhag_/'bring gis phaT ces rang ngor blta/_/rbad kyis bcad nas phyam gyis gzhag_/rab kyis gang shar ye shes gdangs/_/spang blang 'dzin med rang sar grol/_/thog babs gang shar rang 'gros gtang /_/yangs so che 'o rig pa'i sems/_/sna tshogs snang ba'i yul rnams la/_phyod de bun ne 'dzin pa med/_/gang shar rtog pa rol du chug_/yengs dang ma yengs bsgom du med/_/lta dang mi blta 

dpyad du med/_/thams cad kun bzang rol par khyer/_/de ltar gzhi rtsa chod pa des/_/lus dang yul gyi rdos bcas nyid/_/'od gsal ngang du grol bya'i phyir/_/bzhugs stangs gsum la gzhi byas te/_/gzigs stangs gsum gyis gnad bkrol nas/_/skyes pa bud med bye brag gis/_/rgya mtsho g.yas g.yon rig pa gdon/_/dbyings kyi ngang du lu gu rgyud/_/'gul 'khrigs med par bzhag pa la/_/mig gtad sems kyis bzung mi bya/_/'od snang chags zhen med pa blta/_/de tshe chu yi sgron ma las/_/phyi dbyings nam mkha' sprin bral la/_/_/nang dbyings rnam dag sgron ma ni/_/'ja' 'am rma bya'i mdongs ltar 'char/_/de nas thig le stong sgron na/_/lnga ldan 'od kyi mu khyud can/_/sum sbrel la sogs shar ba'i dbus/_rig pa rdo rje lu gu rgyud/_/phra la 'gro 'ong byed pa ni/_/mi 'gul mig gis lta ba dang /_/rlang ni kha nas drangs pa yis/_/ gsal stong skye med lhag shar ba/_/shes rab rang byung sgron ma ste/_/de nyid ngang la rgyun du bzhag_/bying rgod byung na rab gsal te/_/zas gos bsil la lta stangs bstod/_/gnas ni dngas shing mtho sar bsgom/_/nyams ma 'phel na spyod pa bya/_/_/dur khrod lung stong la sogs su/_/smyon pa lta bu'i brtul zhugs kyis/_/cir snang dgag sgrub med par spyad/_/mngon zhen dgag sgrub rang sar grol/_/mtshan dus 'od gsal snying la bsdu/_/rang gsal 'od lnga'i pho brang na/_/'od gsal rigs lnga snang ba la/_/ma yengs shes pa skye med bzhag_/gnyid rnams 'od gsal chos skur grol/_/ldang dus snang srid chos sku'i zhing /_/sems can lha dang lha mo'i ngang /_/'gro kun lha yi dkyil 'khor 

la/_/grags pa'i sgra rnams sngags su shes/_/dran rig rang grol chos nyid ngang /_/snang srid sgyu ma'i lam khyer bya/_/nyal dus gzhi bral gdod ma'i ngang /_/chos kun mnyam pa chen po ru/_/skye med 'od gsal goms par bya/_/ nyi ma'i phyogs nas khru gang sar/_/mig gtad zur la bags kyis khrid/_/de yis 'od snang 'char ba yin/_/mngon sum gong 'phel tshad phebs te/_/phyi nang rdos bcas rtog mtha' zad/_/_/de tshe 'khrul snang longs skur zad/_/ longs sku nyid kyang 'dzin med par/_/ka dag ngang du mya ngan 'da'/_/ji ltar sngon thog nyid kyi gzhi/_/thim la ma rmugs bum pa'i sku/_/nang gsal phyi rgya ma ral ba/_/rang ngo nang bltas thams cad mkhyen/_/rnam pa'i yul rnams phyi rol mkhyen/_/gdul bya gzigs nas sku 'gyed de/_/ngo bo nyid kyi chos sku las/_/lhun grub longs sku rigs lnga'i gdangs/_/de las sna tshogs sprul pa yis/_/'gro ba'i don kun rab rdzogs nas/_/thog ma'i ngang du slar thim 'gyur/_/de ltar rab tu brtson pa yis/_/lo drug phung po lhag med 'grub/_/ brtson 'grus 'bring rnams 'diRa sbyong nas/_/_/chos nyid bar dor mya ngan 'da'/_/de yang skye gnas bar ma dor/_/dam pa'i drung du sems thag bcad/_/dang por thos pas thag bcad de/_/cir snang ye shes lhun grub gdangs/_/byung tshor rnam rtog ye shes dngos/_/yin min rol par ngang gcig ste/_/gzhan snang med de rang snang dngos/_/thams cad ye yin ye shar du/_/ snang sems lta bas thag bcad nas/_/bar du de nyid 'di ltar bsgom/_/nyin dus chos nyid bar do la/_/_/lhun grub 'od lnga'i rtsal sbyong bya/_/_/'jug dang 

shes pa grol ba'i gnad/_/rnal 'byor pa yis shes par bya/_/nyal dus dbang po'i 'gags tshul dang /_/bar do'i gdams pa dran par bya/_/gnyid dus 'od gsal sems nyid la/_/goms pas gdod ma'i ngo sprod dran/_/rmi lam bar do'i 'char tshul du/_/ngos gzung yang yang rtsal sbyang bya/_/sad dus sngar bzhin gsal gdab bo/_/_/tha mar de nyid goms pa yis/_/dus kun bar do dran pa dang /_/phyogs bzhi gsum gnyis mdun ngos tsam/_/'od kyi snang bas khyab pa dang*/_/sems la dgag sgrub rnam rtog chung /_/'khrul pa'i rmi lam rgyun chad dang /_/cir snang gang shar 'dzin pa med/_/gar gtad ting 'dzin shes pa gnas/_/rtsa bral ka dag rtogs par ldan/_/de ltar goms pa'i rnal 'byor pa/_/'chi kha'i bar do gsal gdab ste/_/rang rig gdon la slar gdab bo/_/_/bla ma'am ni rdo rje'i spun/_/_/dam tshig ldan pas dran pa gso/_/bar dor 'char ba'i rang snang la/_/rang snang nyid du shes par mdzod/_/bde bar gshegs zhes lan gsum brjod/_/sa chu me rlung 'byung ba bzhi/_/rang rang la ni thim dus su/_/shes pa mig nas mkha' la blta/_/sngar gyi gdams pa dran par bya/_/rnam shes nam mkha'i ngang du thim/_/de tshe sems rig dbugs dang bral/_/rig gdangs rta yang nam mkhar yal/_/nang dbugs chad de nam mkha' 'dra/_/'dzin pa'i sems nub gzung ba thim/_/phra rags rnam rtog rang nub ste/_/nam mkha' 'od gsal thim pa'i tshe/_/rang bzhin gdod ma'i 'od gsal ni/_/ka dag nam mkha' 'dra ba la/_/lhun grub nyi zla gza' skar ltar/_/nam mkha' khyab pa'i snang ba 'char/_/la la 'di 

nas grol ba yod/_/'od gsal zung 'jug thim pa'i tshe/_/tshom bu'i dkyil 'khor snang ba ste/_/sgra 'od zer du 'khrigs pa dang /_khro bo'i dkyil 'khor mngon par snang /_/rang snang shes pas grol ba yin/_/de nas zhi ba'i dkyil 'khor ni/_/rnam snang mi bskyod rin chen 'byung /_/snang mtha' don yod grub pa ste/_/so so'i yab yum sems dpa' dang /_/sems ma sgo ma'i rang bzhin rnams/_/zhag lngar rim gyis 'char ba yin/_/de tshe rang lus 'od gsal gyi/_/snying ga nas ni zer thag byung /_/'od lnga'i tshom bu'i thugs kar 'brel/_/rig pa 'od la 'jug pa ste/_/snang ba de kun rang yin pas/_/ dpag chen mnga' yi gdams pa ni/_/tshom bu'i thugs kar rang rig 'phangs/_/'dres pas mi rtog ting 'dzin 'byung*/_/de la sems gzung rang sa zin/_/skad cig gsum la grol ba yin/_/sprul pa bkye nas don byed do/_/de nas gdod mar rab thim gyur/_/de ltar ma gyur rnal 'byor pa/_/snang ba de kun zer thag la/_/'dus nas rang la thim pa ni/_/'od ni rig par 'jug pa ste/_/de tshe ma pang bu 'jug ste/_/gdams ngag 'di ltar dran par bya/_/rang shar rang snang rang la thim/_/de nyid rang la sems bzung ste/_/mi rtog ting 'dzin mnyam gzhag pas/_/rang grol gzhan snang sprul pa 'gyed/_/ka dag ngang du mya ngan 'da'/_/gdod ma'i sa la mthar phyin no/_/de la nges pa ma rnyed na/_/zung 'jug ye shes la thim tshe/_/ye shes bzhi sbyor snang ba 'char/_/snying ga nas ni nam mkha' la/_/'od kyi nyi zhur rtsegs ma ni/_/mthing ga dkar ser dmar ba'i gdangs/_kha dog mthun pa'i thig les brgyan/_/de tshe rang 

snang mi 'gyur ba/_/gser gyi thur ma'i gdams ngag ni//'od dang thig ler sems bzung bas/_/ka dag sa la btsan sa zin/_/de la nges pa ma rnyid na/_/ ye shes lhun grub thim pa'i tshe/_/phyogs rnams ston ka'i nam mkha' ltar/_/ snang ba mu khyud lnga dang ldan/_/kun gyi nang na lha yi sku/_/zhi dang khro tshul dpag med snang /_/_/yar la ka dag zad sa mthong /_/mar la rigs drug snang ba mthong /_/bar du 'ja' tshon lha sku mthong /_/de tshe rang snang rang rig pas/_/ dpag chen mda' ltar phyir mi ldog_/'char tshul brgyad dang mngon shes drug_/rjes dran drug gis mthar phyin ni/_/rol pa'i rtsal du thim tshul brgyad/_/de ltar rim gyis snga phyi ru/_/grol ba sngar gyi goms pas bzung /_/skad gcig dang por rang ngo shes/_/gnyis par mi rtog bsam gtan skye/_/gsum par gzhi thog grol ba yin/_/'di la dbang po'i khyad par gyis/_/phyogs bzhi 'od snang rtogs par ldan/_/bco lnga'i nyi zla 'char nub bzhin/_/dbugs chad grol ba dus mnyam mo/_/'bring rnams 'od gsal zung 'jug grol/_/tha ma ye shes lhun grub la/_/nges pa rnyed nas grol ba yin/_/tha mas sprul pa mi 'byin zhes/_/rgyud dang man ngag dag las gsungs/_/ye shes lnga sbyor mi snang ba/_/bya ba grub pa'i ye shes ni/_/ka dag grol gzhi ljang gur gnas/_/de nyid mi snang de yi phyir/_/ye shes bzhi sbyor snang bar 'dod/_/de'ang bar dor snang ba la/_/skad cig rang ngo shes tsam gyis/_/grol ba gzhi snang mthong ba dang /_/'od lus yin par shin tu sla/_/dper na rmi lam 'jigs skrag la/_/rmi lam shes pas skad cig 

la/_/snang ba rang log bde ba bzhin/_/gdod ma'i gzhi la skad cig gis/_/rang gnas ka dag chen por grub/_/dbang po 'bring gi grol lugs so/_/_/tha ma rang bzhin sprul sku'i zhing /_/bar do med par grol ba ni/_/tshe 'dir 'od gsal goms gyur nas/_/shes rab rtogs par mi ldan pas/_/rmi lam bzang bar gyur pa de/_/snang srid rang bzhin sprul sku'i zhing /_/sems can lha dang lha mo ru/_/'gro 'chag nyal sad snang ba dang /_/spyod lam kun tu dran par bya/_/_khyad par mi gnas rang rig ni/_/skabs su sprul sku'i ston pa nyid/_/bsam pa'i thugs kar 'phangs par bya/_/'chi dus rig pa mig nas ni/_/sprul sku'i zhing dran de ru 'phangs/_/de la goms pa mchog gyur pas/_/ dbugs chad mngon dgar skye ba mnyam/_/'bring dang tha ma'i spyod yul ni/_/ bar do rnams kyang rim shar nas/_/lhun grub nub dang dus mnyam du/_/chos nyid bden pa'i byin rlabs kyis/_/mngon dga'i zhing du rdzus te skye/_/tha mas srid pa'i bar do nyid/_/nyug tsam shar nas mngon dgar skye/_/yang mthas srid pa'i bar do ru/_/ring zhig lon nas rmi lam bzhin/_/mngon dga'i zhing du skye ba yin/_/de tshe mngon dga' rdo rje'i zhing /_/rdo rje sems dpa'i zhal mthong nas/_/chos thos zhe sdang nyid dag ste/_/me long ye shes de yis thob/_/ de nas bar do mi snang bar/_/skad cig rdzus ste dpal dang ldan/_/rin chen 'byung ldan dbang bskur nas/_/nga rgyal dag cing mnyam nyid rtogs/_/de nas pad+ma brtsegs pa ru/_/_/snang ba mtha' yas lung bstan nas/_/'dod chags dag ces sor rtogs thob/_/las rab grub par dbugs phyung nas/_/phrag 

dog dag byed bya ba grub/_khro bo'i zhing mthong skad cig la//bden pa mthong nas rnam par grol/_/lhun grub ka dag nyid thim nas/_/ka dag nang gsal chos sku la/_/rang sa zin te 'du 'bral med/_/gdul bya gzigs nas sprul pa 'gyed/_/de yang lhun gyis grub par 'byung /_/gdul bya zad nas sprul pa yang /_/mi gnas gdod ma'i ngang du thim/_/de ltar sangs rgyas chos rnams kyang /_/'bad med rang sar grol ba yin/_/ji lta ji ltar sems can gyi/_/bye brag bsam gyis mi khyab ltar/_/de lta de ltar sangs rgyas kyi/_/grol ba'i chos kyang bsam mi khyab/_/la larzab don rgya mtsho'i khog dbub thun mong rgyu 'bras te/_/grangs med bskal pas grol ba dang /_/_/la lar 'bras bu lam byed pas/_/bcu drug skye bas grol ba dang /_/la la tshe gcig grol lo zhes/_/pha ma gnyis su med rgyud du/_/ gsungs shing bstan yang dgongs don tsam/_/sangs rgyas snying po 'od gsal zhing*/_/tshe 'dir rdos bcas mi nub pas/_/yang dag ma yin nges don min/_/ 'dir ni kun tu bzang po yis/_/mchog gsang yang rab dbang po la/_/chos kyi sku yi bstan pa ni/_/bla med rdo rje snying po gsungs/_/de yis tshe 'di'i longs sku'i zhing /_/bgrod nas chos sku mthar phyin 'gyur/_/gzhan rnams sprul sku'i bstan pa ste/_/sems las sangs rgyas grub par rlom/_/'dir ni sems las sangs rgyas med/_/ye shes 'od gsal lam byed pas/_/gdod ma'i gzhi la mthar phyin na/_/gzhi lam 'bras bu 'od gsal te/_/sems ni rigs gdangs rlung ltar zhon/_/sgyu lus zhig tshe 'dor bar 'dod/_/de phyir kun dang 'di mi mtshungs/_/_/dam pa'i snying gi snying po'i lam/_/_/snying tig 

gsang ba'i man ngag 'di/_/shin tu yang zab kun gyi rtse/_/grol ba rnams kyi mthar phyin to/_/rgyal sras pad+ma'i bka' drin gyis/_/dri med 'od zer rnal 'byor pas/_/ston gsum gangs ri thod dkar du/_/man ngag gser gyi sgrom bu bkod/_/dge bas srid gsum sems can kun/_/'od gsal zhing du grol bar shog_/man ngag rin po che gser gyi sgrom bu zhes bya ba/_dpal o rgyan gyi mkhas pa chen po rang byung pad+ma'i byin rlabs las/_lhun gyis grub pa'i rnal 'byor pa mang du thos pa'i nang nas/_rgyal mtshan gyi rtse mo bzhin mngon par mtho ba'i pad+ma las 'brel rtsal gyis/_gangs ri thod dkar gyi mgul du ston gsum me tog dang 'bras bu smin pa'i tshe mdzad pa rdzogs so/_/dge zhing bkra shis pa lags so//_//

[7.12] @#/_/tshig don rin po che'i bang mdzod bzhugs so/_/ dge'o/_/shog skya'i skor/ rgya gar skad du/_rat+na sam b+ha tra ko sha nA ma/_bod skad du/_tshig don rin po che'i bang mdzod ces bya ba/_dpal rdo rje 'chang chen po la phyag 'tshal lo/_/shes bya'i dkyil 'khor ma lus rab gzigs shing /_/sku gsum mdzad pa'i phrin las bzang po can/_/kun bzang rgyal ba longs sku rigs lnga'i tshogs/_/rig 'dzin bla ma rnams la phyag 'tshal lo/_/bdag blo'i rnam dpyod lde mig bzang po yis/_/mkha' 'gro snying tig rin chen sgo phye ste/_/tshig don rnam bkra'i 'byor tshogs dpag med kyis/_/skal ldan skye bo'i yid rab tshim par bya/_/ de la 'khor 'das gnyis kyi sngon rol na/_/gshis kyi gnas lugs bstan pa dang gcig_/_/kun tu bzang po'i grol tshul dang gnyis/_khams gsum 'khor ba'i 'khrul tshul dang gsum/_sems can la ye shes kyi gnas tshul dang bzhi/_lam dang sgo gang nas snang tshul dang lnga/_yul gang la snang tshul dang drug_/tshe 'dir ji ltar nyams su blang tshul dang bdun/_bar dor ji ltar 'char tshul dang brgyad/_rang bzhin sprul sku'i snang tshul dang dgu_/grol sa gang du 'bras bu thob tshul dang bcu las/_dang po ni stong gsal 'dus ma byas pa'i ka dag nam mkha' rnam par dag pa lta bu'i ngang nas/_'od gsal lhun gyis grub pa'i snang ba/_nyi zla gza' skar ltar nang gsal ye shes kyi 

'od lnga ma 'gags shing*/_thugs rje rig pa'i snying po can du bzhugs te/_rtsa ba'i rgyud rig pa rang shar las/_/_gdod ma ngo bo chos nyid kyis dag pa'i gnas lugs 'di lta ste/_rgya ma chad pa'i ye shes lhun gyis grub pa'i sangs rgyas spros pa dang bral ba'i chos nyid mtha' dang bral ba'i rig pa/_dag pa chen po'i snang ba/_phyogs lhung med pa'i lta ba/_yangs pa/_gsal ba/_mi 'gyur ba/_ye shes mi 'gag pa/_mi 'khrul ba'i chos nyid/_phyi rgya ma ral ba/ nang ye shes kyi 'od lnga ma 'gag pa/_sku dang ye shes kyi ngo bor bzhugs so zhes pa dang /_sgron ma 'bar ba las/_gdod ma'i ka dag chen po la/_/rang bzhin nyid ni 'di lta bu/_/sus kyang ma byas rang gsal bar/_/ye nyid nas ni rang bzhin no zhes so/_/_/de yang ngo bo rang bzhin thugs rje gsum du bzhugs te/_nyi zla kha sbyor las/_gzhi gnas kyi ye shes ni gsum ste/_ngo bo ka dag gi ye shes dang /_/rang bzhin lhun grub kyi ye shes dang /_/thugs rje rang snang gi ye shes so/_/zhes so/_/ye shes gsum po de'i ngo bo ni klong gsal las/_/_ngo bo ka dag ye shes ni/_/ma rig rtog pa kun dang bral/_/ rang bzhin lhun grub ye shes ni/_/stong gsal rang mdangs nyid du gnas/_/ thugs rjes kun khyab ye shes ni/_/'gag med snang stong nyid du gnas/_/zhes pa dang /_kun tu bzang po thugs kyi me long las/_chos sku'i ye shes bsam 'das brjod med ngang /_/longs sku'i ye shes kha dog ma 'dres gsal/_/ sprul sku'i ye shes cir yang sgyur du btub/_/ces so/_/de'ang nang gsal ye shes kyi 'od lnga la shes rab srog tu gyur pa'i rlung yan lag bzhi ldan thugs 

rje 'char byed kyi rnam par gnas te/_lung ye shes mar me'i rgyud las/ yan lag rlung bzhi me stag zer bzhin du/_/rig pa'i klong na ma 'gag gsal ba 'o/_/zhes pas/[ ·]rtsa ba thugs rje rig pa'i cha ni/_srog rlung rtsal stabs skyon yon sna tshogs kyi 'char gzhi ma 'gags pa las/_gyen du rgyu shes rab kyi rta rig pa dang /_thur sel shes rab kyi zer gdangs 'od lnga dang /_me dang mnyam pa smin par byed pa'i stabs can dang /_khyab byed rdzogs par byed pa'i stabs can te/_dbyings su ni ma 'phros/_'phro gzhi ma 'gags pa'i snying por gnas pa'o/_/de ltar na ngo bo rang bzhin thugs rje gsum tha dad med de/_thal 'gyur las/_ye shes rang ngor gnas pa las/_/gsum gyi tshul du dbyer med do/_/_/rtag chad gnyis kyi mtha' las 'das/_/mtha' gzhi'i dri ma rang sangs nyid/_/ces so/_/ gnyis pa ni gdod ma'i gzhi 'od kyi khang pa can/_chos nyid dag pa'i ye gdangs chen po las/_ye shes rlung thugs rje rig pa'i snying po can g.yos pas/_nang gsal phyir shar te/_ka dag gi nam mkha' la lhun grub sku dang ye shes kyi nyi zla gza' skar dang bcas pa/_shel 'od phyir snang ba ltar snang la/ yul 'od gsal gyi snang ba byad dang me long gi gzugs brnyan ltar rang snang rang gdangs chen por thugs rje'i rig pa'i ye shes kyi rang ngo shes pa'i skad cig ma gcig gis bye brag phyed de/_skad cig ma phyi ma de la dang po'i gzhi thog nyid du sangs rgyas te/_skad cig gcig gis bye brag phyed/_/skad cig gcig gis rdzogs sangs rgyas/_/zhes so/_/de'ang skad cig ma la 'gyur ba 

rang thog gdod ma'i gzhir chod pa nyid/_thal 'gyur las/_sangs rgyas 'khrul par ma gyur pas/_/gzhi nas 'phags pa'i dbang po yis/_/rang snang rang bzhin med shes pas/_/'gyu ba rang thog chod pa 'o/_/zhes so/_/de'i tshe skad cig dang por rig pas ma rig pa'i rtsa ba chad de/_nang gsal nyid du lhun gyis grub par ni/_/_ye shes nam mkha' mnyam rgyud las/_/_de tshe kun bzang chos drug gis/_/gzhi shes ma rig drug bcom nas/_/nyug tsam las ni rig tsam stongs/_/reg tsam byung bas rig 'grib brlag_/sal gyi gsal las mun ngos sangs/_/wal gyis byung bas 'thibs pa med/_/sgro skur bral bas ma rig dang /_/'gyur ba med pas nam mkha' 'dra/_/de yang rdo rje sems dpa' nyon/_/'khrul pa ma rig log bcom pas/_/lung ma bstan par rang brlag stongs/_/bems rig phyed pas gzhi dang 'phrad/_/de phyir ma rig mun pa sangs/_/ri bo ta lar nyi shar 'dra/_/zhes so/_/ gsum pa ni de ltar gzhi gdod ma'i ngang las rang gdangs phyir shar ba'i tshe/_rang bzhin 'od lnga'i yul la/_thugs rje rig pa'i chas yul de kha dog gis mtshan mar gzung ste/_/dpyod byed 'dzin pa 'phro mthud pa las/_ngo bos gti mug gi cha rang ngo ma shes pas/_rang bzhin 'od du snang ba la thugs rjes sems su 'khrul pas/_lus dang phyi rol gyi yul de rdos bcas dang rtog tshogs kyi phung po 'grub ste klong gsal las/_ye shes nyid las ma rig 'khrul/_/ye shes kha dog 'byung ba lnga/_/'bral ba med de ma rig 'khrul/_/ ces so/_/de'ang 'khor 'das gnyis rgyu ye shes su gcig pa las/_rkyen rig 

ma rig gis tha dad du snang ba ni lag pa'i mdun rgyab tsam mo/_/shel gcig nyid dkar nag gi yul gnyis kyis so sor snang ba bzhin no/_/de'ang klong gsal las/_ye shes ma rig yul la gzung /_/der 'dzin rlung sems 'dus pa las/_/'byung ba bzhi yi sbubs su tshud/_/der tshud 'byung ba'i skye 'jig las/_/nyon mongs phung po lnga lnga grub/_/lnga 'dus mtshan ma sbyor ba las/_/ nyon mongs lnga dang yid drug dang /_/ye shes lnga yi bdag nyid do/_/_zhes pas/_'od lnga yul du bzung bas/_'gro drug so so'i lus yul dang bcas pa las/_gzugs med yid kyi lus/_/_ming bzhi'i phung po la brten pa dang / gzugs khams 'od kyi lus kha dog lnga ldan la brten pa dang /_'dod khams sha khrag gi lus rdos bcas phung po la brten pa'o/_khyad par du 'dod pa pha ma'i thig le dkar dmar las/_zhag bdun tshan bdun du mer mer po dang / nur nur po dang /_/_ltar ltar po dang /_'khrang 'gyur dang*/_khyab 'jug nya'i rnam pa*lta*bu*dang /_rus sbal gyi rnam pa*lta*bu*nas/_rim gyis lus grub ste/ zla ba bcu na skyes te/_dar la babs pa dang /_na ba dang /_rgas pa dang /_'chi ba'i sdug bsngal la sogs pas 'gro ba so sor 'khor ro/_/ bzhi pa ni de ltar 'khrul dus na'ang sangs rgyas kyi snying po/_sku dang ye shes lnga ldan du gnas te/_klong gsal las/_thog ma mtha' ma bar gsum du/_/sku gsum dbye ba med pa ru/_/sems can kun gyi rgyud la gnas/_/zhes pa dang /_thog ma'i rig rtsal ye shes lnga/_/ma rig 'khrul pas 'byung bar grub/_/des na lus ni sangs rgyas dngos/_/ye shes chen po'i 'byung gnas 

nyid/_/_lus can kun la bzang ngan med/_/bde gshegs ngo bo 'gro kun la/_/til la mar khus khyab bzhin gnas/_/ma rig grol tshe 'byung ba'i lus/_/lhag med ye shes ngang du bzlog_/sems can rang rgyud rtog tshogs ni/_/bzhi bcu zhe gnyis sangs rgyas te/_/_/phung po 'byung ba yab yum lnga/_/ dug lnga seRa sna thub pa drug_/tshogs brgyad sems dpa' yab yum brgyad/_/sgo bzhi sgo ba yab yum bzhi/_/g.yas g.yon nyi ma zla ba 'o/_/zhes pas/_phung po lnga po 'di yab lnga/_'byung ba lnga ni yum lnga/_rnam shes tshogs brgyad sems dpa' yab yum brgyad/_'byung bzhi bskyed pa'i sgo bzhi sgo ba yab yum bzhi/_dug lnga seRa sna dang drug_/thub pa drug gi rang bzhin du gnas so/_/de yang tsit+ta rin po che'i sbubs su/_snying ga chos kyi 'khor lo dang /_/spyi gtsug bde chen 'khor lo dang*/_/mgrin pa longs spyod 'khor lo dang /_/lte ba sprul pa'i 'khor lo dang*/_/gsang gnas bde skyong 'khor lo lnga'i dbus na/_ro ma rkyang ma kun d+har ma gsum ka ba ltar gnas pa'i dbu ma'i dbus na 'od rtsa shel sbug can/_phra bar gnas pa'i g.yas g.yon ro rkyang la thig le dkar dmar/_shel sbug can nas don dam ye shes kyi thig le gnas par bzhed do/_/de'ang shel sbug ma'i 'greng bu gnyis chu'i sgron mar zug cing /[ · ]rkyang ma'i sna gnyis kyang dbang po'i dngas ma la zug go_/ de'ang thal 'gyur las/_ro ma rkyang ma kun d+har ma/_/ka ti shel gyi sbu gu can/_/'khor lo lnga yi dbus dag nas/_/dbang po'i sgo la zug par gnas/_/zhes so/_/'khor lo lnga nas rgyu'i thig le yi ge'i tshul du gnas pa 

la/_'od gsal gyi thig le brtan pa ni snum dang sdong bu la mar me 'bar ba bzhin no/_/rtsa de dag kyang grangs can stong phrag bdun cu rtsa gnyis/_/grangs med ba spu'i grangs dang mnyam pa/_gtso bo gsum mam bzhi ni snying po'i tshul du gnas so//de dag nas rlung yang grangs can nyi khri chig stong drug brgya rgyu ste de nyid las/_rtsa la brten pa'i rlung dag ni/_/nyi khri dang ni stong phrag gcig_/ drug brgya dag tu 'gyu ba ni/_/'gyu ba chen po'i rlung du 'dod/_/ces so/_gtso bo gyen rgyu thur sel/_mnyam gnas gsum ste/_de nyid las/_gyen du rgyu dang thur du sel/_/mnyam gnas dang ni gsum du 'dod/_/ces so/_de dag kyang pho mo ma ning gi rlang gsum du gnas so/_khyad par du 'od gsal gyi gnas bzhi ste/_klong gsal las/_snying dang rtsa dang dung khang dang*/_mig dang bzhi bzhi'i gzhal yas na/_/ye shes chen po de na gnas/_/zhes pa dang /_nor bu phra bkod las/[ · ]rin chen zur brgyad gzhal yas dang /_/'gyu byed rtsa yi gzhal yas dang /_/dung khang b+han+d+ha'i gzhal yas dang /_/lta byed mig gi gzhal yas so/_/_/gzhal yas chen po de bzhi na/_/_/gsang sngags kun gyi gsang chen gnas/_/zhes so/_/de'ang snying ga na zhi ba'i sku 'od zer gyi phung por gsal ba'i rang gdangs las/_dung khang na khro bo dang /_rtsa rnams na sgron mar snang bas/_mig la gsal ba ste/_de'ang phra bkod las/_e ma rig pa'i gnas lugs ni/_/rang rang tsit+ta'i dkyil na gnas/_/yab dang yum gyi tshul du gnas/_/yab kyi cha 'dzin thabs kyi sku/_/yum gyi cha 'dzin shes rab sku/_/ 'od dang 'od zer tshul du gnas/_/dbyings dang rig par rab brgyan te/_/

lhun rdzogs thig le chen por gnas/_/de ni zhi ba'i bzhugs tshul lo/_/rang rang mgo la khro bor gnas/_/yab dang yum du mngon par snang /_khro dang khro mo'i tshul 'char zhing /_/ye shes lnga lnga dag dang ldan/_/sku yi ye shes Re Re la/_/_dbu yi ye shes lnga lnga 'o/_/zhes so/_/de'ang phyi ltar na khro bo'i sku[ (]a[》]zhi khro'i sku[) ]/_/nang ltar na mkha' 'gro lnga/_gsang ba ltar na yi ge lnga/_yang gsang ltar na thig le gcig ste klong gsal las/_/_lus la gnas pa'i rig pa yang /_/phyi ltar zhi khro'i rang bzhin la/_/nang ltar DA ki yab yum dang /_/_gsang ba yi ge lnga yin te/_/yang gsang thig le gcig tu gnas/_/zhes so/_/_lnga pa la lam gang nas rgyu ba dang /_sgo gang nas 'char ba gnyis las/_dang po ni snying nas mig tu 'brel ba'i rtsa khrag dang chu ser med pa na yar/_gong gi rig pa'i rang gdangs 'od dang thig le rgya skar gyi nyi zhur ltar gnas te/_klong gsal las/_rig pa lnga yi rang mdangs ni/_/rtsa yi nang na thig le dang*/_/'od zer lta bur gnas pa'o/_/zhes so/_/ gnyis pa rtsa'i sgo mig gnyis su zug pa nas snang ste/_/_seng+ge rtsal rdzogs las/_'gag med gsal ba'i sgo gnyis mdzod/_/dbyings dang lu gu rgyud du gnas/_/zhes pa dang /_snga ma las/_rig pa sku yi rang gdangs 'od/_/ rtsa yi nang nas nyi zer bzhin/_/dbang po'i sgo nas nges thon te/_/sgron ma nam mkha'i mthongs su gsal/_/zhes pa dang /_ye shes snying gi dkyil na gnas/_/dar dkar skud pa lta bu yis/_/rtsa yi lam nas snang bar byed/_/ye shes 'char ba'i sgo nyid ni/_/lus bcud dngas ma kun 'dus pa'i/_/tsa 

zhes pa'i sgo nas don/_/gnyis kyi cha 'dzin snang ba ston/_khyad par skyon yon dngas 'byed pa'i/_/ba men rwa 'dra 'khyil ba las/_/a 'bras zhes pa dkar nag 'byed/_/rig cing gzugs rnams 'dzin pa dang /_/shes pa'i rang rtsal rdzogs par ston/_/'di las dngos su 'byung ba ste/_/zhes so/_/de ltar gnas pa'i dpe ni/_klong gsal las/_rig pa'i sku ni bum sku 'dra/_/ye shes bum pa'i mar me 'dra/_/thug rje me long ngos ltar gsal/_/longs spyod sku la sku gsung thugs/_/yon tan dang ni phrin las so/_/sku ni snang la rang bzhin med/_/gsung ni 'gag med rig pa'i gsung /_/thugs ni mi rtog chos kyi sku/_/zhes so/_/de'ang rtsa nas mig tu snang ba'i sgron ma ni/_/thugs rje'i zer gdangs de nyid las/_/thugs rje las byung sgron ma nyi zer bzhin/_/sgron ma'i 'od zer stong la thug pa med/_/gnas pa'i 'od ni tsit+ta'i nang na gsal/_/ rang bzhin 'od min nam mkha'i mthong na gsal/_/zhes so/_/sgron ma du zhe na rang shar las/_/_/sgron ma rnam bzhi 'di lta ste/_/thig le stong pa'i sgron ma dang /_/rig pa dbyings kyi sgron ma dang /_/shes rab rang byung sgron ma dang /_/rgyang zhags chu yi sgron ma 'o/_/sems can kun la gnas pa 'o/_/zhes so/_/ drug pa ni rkyen bral gsum la snang ba ste/_/klong gsal las/_rkyen bral gsum la 'char bar 'gyur zhes pas/_dbang po rkyen dang bral ba chu'i sgron ma/_gnas rkyen dang bral ba dngas shing mtho ba/_yul rkyen dang bral ba nam mkha' sprin med pa'o/_/_/de'ang yi ge med pa las/_mig ni nam mkha'i 

mthongs su blta/_/'od ni phra la 'dril ba 'byung /_/zhes pa dang /_thal 'gyur las/_dbyings ni phyi dang nang du ste/_phyi ni sprin bral nam mkha' 'dzin/_/nang gi sgron ma lam du 'o/_/zhes so/_/bdun pa la dang po ngo sprad pa dang /_snang ba bzhi'i 'char tshul ngos bzung ba/_mtha' brten gyi man ngag gsum las/ dang po ni lus 'dug stangs gsum dang /_gzigs stangs gsum gcun la/_rlung rab tu dal bas dbyings la lta bas te/_de nyid las/_lus ni seng ge glang chen dang*/_/drang srong lta bur gnas par bya/_/mig ni ldog pa zur gyis blta/_/rlung rig dal bas ye shes 'grub/_/ces so/_/de nas yul la shar ba'i rig pa 'di ltar ngo sprad de/_phyir dbyings nam mkha'i stong pa la/_nang dbyings rnam par dag pa'i sgron ma 'od khyim gyi nang du/_thig le stong pa'i sgron ma rma bya'i mdongs sam mtshor rdo bor ba lta bu'i nang du/_rig pa rdo rje lu gu rgyud ma 'gul bar ltos shig_/de'i tshe rig pa stong gsal dang bral ba'i ye shes shar ba de nyid shes rab rang byung gi sgron ma yin pas ngos zung la sgoms shig_/ces so/_/'di'i dgos pa ni klong gsal las//rgyang zhag las ni gzugs bsdus te/_/rlung gis bskyed cing 'phel bar byed/_/'ong dang 'gro ba'i 'phel 'grib kyis/_/ye shes dag ni sdud par byed/_/thig le stong pas las kun byed/_/'das pa las kyi rlung bzung nas/_/rlung gis bkrag dang gzi mdangs bskyed/_/bsgyur zhing ye shes snang ba ston/_/shes rab rang byung sgron ma yis/_/chos kun mnyam par ro gcig tu/_/bsdus te rang snang 'dzin par byed/_/'dis ni bag chags 'bral rgyun 

gcod/_/dbyings kyi dngas ma skud pa dang /_/rig pa'i sku rnams 'dzin pa dang /_/gnad gsum bcud du smin pas te/_/'khor ba nyid ni spong bar byed/_/de ltar mig la sgron shar bas/_/sangs rgyas dgongs pa'i gnad bsdus par/_/_/rang snang yul rnams 'dzin pa 'o/_/zhes so/_/de'ang khregs chod kyis gang shar gyi rtog pa rang grol du nyams su len zhing /_thod rgal gyi nyin mtshan 'od gsal la gnas pas/_tshogs gnyis rdzogs/_sgrib pa gnyis sbyangs/_sku gnyis 'grub ste/_khregs chod kyis sems la sgrib par shes bya'i bud shing bsreg cing /_thod rgal gyis gzung yul rdos yul la sgrib pa nyon mongs pa'i bag chags stong nas gzung 'dzin gnyis med kyi ye shes 'od gsal gdod ma'i ngang du phyin par byed do/_de'ang mu tig phreng ba las/ nyams blangs khregs chod thod rgal lo/_/zhes so/_/ gnyis pa la bzhi las/_dang po chos nyid mngon sum gyi snang ba ni/ thal 'gyur las/_chos nyid mngon sum snang ba ni/_/dbang po'i sgo nas nges thon te/_/sprin med pa yi mkha' la gsal/_/zhes pa dang /_klong gsal las/ rkyen bral mkha' la bla ma yis/_/gzigs stangs gcun cing ngo sprad pas/_/ dbang po'i sgo las sgron ma ni/_/'ja' 'am rma bya'i mdongs lta bu/_/thig le lug rgyud 'brel ba las/_/'gul 'phrig rgyu ba'i rnam par rgyu/_/de ltar gsal ba'i dbyings rig ni/_/nyi ma 'od kyi tshul du gnas/_/zhes so/_/de nyid mthong bas khams gsum du mi ldog ste/_'das rjes las/_mngon sum gnad 'di su mthong ba/_khams gsum ldog pa ma yin no/_/zhes so/_/

gnyis pa nyams gong 'phel gyi snang ba ni/_snga ma las/_nyams kyi snang ba gong 'phel ni/_/ye shes kha dog phyir phyung nas/_/gyen 'greng dang ni rtsibs shar dang /_/thig le sna tshogs sku nyid dang /_/rags par snang ba'i yul las gsal/_/zhes pas/_de'ang snga ma bzhin nyams su blangs pas/ 'od lnga'i snang ba re lde tsam dang /_thig le sran ma tsam dang /_rig pa 'dab chags 'phur ba tsam du snang zhing /_yang nyams su blangs pas 'od kha dog lnga ldan dang gyen 'gring dang /_rtsibs shar dang /_mdung rtse lta bu dang /_mda' lta bu dang /_pad+ma lta bu dang /_/_mchod rten 'dra ba dang /_rdo rje dang /_'khor lo dang /_ral gri dang /_gri gug dang /_mu tig gi dra ba dra phyed lta bu dang /_mig tshags dang /_mig mang ris dang /_nya mig dang /_za 'og gur khyim dang /_ye shes mkhar thabs dang /_nyi zla gza' bral dang /_pad+ma stong ldan 'dra ba la sogs pa snang ba mi 'dra ba grangs med pa 'char ro/_/thig le me long tsam snang zhing /_rig pa'ang ri dwags spang la 'gro ba tsam dang /_bung ba 'khor ba tsam mo/_/yang nyams su blangs pas 'od yul gru tsam dang /_thig le kham phor tsam dang*/_rigs pa ri dwags dal bus 'gro ba tsam mo/_/yang 'od yul khams tsam dang /_stong gsum tsam snang zhing /_thig le 'khar gzhong tsam dang /_bse phur tsam snang ba dang /_rig pa'i bar du sku re re'ang 'char ro/_/ gsum pa rig pa tshad phebs kyi snang ba ni/_thal 'gyur las/_rig pa tshad phebs snang ba ni/_/longs sku mtshan dper gsal ba ste/_/ma nges kha dog 'ja' tshon las/_/rigs lnga yab dang yum du snang /_/de nas lnga lnga zung 

dang bcas/_/rab tu gsal ba'i thig ler 'brel/_/yab yum sku yi snang ba can/_/'khrul snang zad nas zhing khams so/_/zhes pas/_dang po thig le dang rig pa nang du sku yab yum zung sbrel re dbus na gsal ba las/_de nas phyogs bzhir yab yum bzhi bzhi snang ba'o/_/'di'i tshe phyi yul gyi 'khrul snang zhing khams su grol bas/_'og min longs sku'i pho brang du lhun gyis grub/ nang sgyu lus 'od gsal du grol bas/sha khrag rdos bcas kyi 'byung bzhi nub pas/_skye rgas na 'chi'i 'khor ba'i sdug bsngal las rang grol/_gsang ba rlung sems stong pas nyon mongs rtog tshogs kyi bag chags dbyings su thim pa'o/_/de'ang rdos bcas sha khrag gi phung po dag pas/_snying kha'i zhi ba'i tshom bu nam mkha' la rang gsal ba'o/_/ bzhi pa chos nyid zad pa'i snang ba ni/_/snga ma las/_chos nyid zad pa'i snang ba ni/_/nyams kyi snang ba stong nas ni/_/lus zad dbang po'i yul yang med/_/rtog tshogs 'khrul pa las bral nas/_/brjod gzhi'i tshig dang bral ba'o/_/zhes pas/_phyi nang gi nyams snang du 'dzin pa dang /_rtog tshogs dang bcas pa zad nas 'od kyi nang na lag sor bkram pa tsam las mi mngon te/_'khor 'das kyi 'du shes nub nas/_snang ba ci'i ngo bor yang grub pa med do/_/_/de'i tshe 'gro drug dang nyi zla'i snang ba med do/_/gzung 'dzin gyi 'khrul pa med pas/_chos sku rang dag gi dgongs pa chos nyid zad sar thug pa zhes bya'o/_/_/de nas na bun nam sprin yal ba ltar phung po mi snang baRa gdod ma'i ka dag nam mkha' lta bu'i rang du rang grol lo/_/

gsum pa mtha' rten gyi man ngag ni/_klong gsal las/_de la mtha' rten man ngag bzhi/_/gong ma'i rgyab tu med thabs med/_/ces pa dang /_thal 'gyur las/_/_de la mtha' brten yid ches bya/_/mi 'gul gsum la gzhi bcas pas/_/rlung sems gnad la phebs pa 'o/_/sdod pa gsum gyis tshad gzung bas/_/rmi lam log dang lus ngag yid/_/rtags dang tshad ni nges gzung ba 'o/_/thob pa gsum gyis gzer gtab pas/_/zag bcas phung po mi snang ba 'o/_/zhes pa dang /_mu tig phreng ba las/_/_tshad ni gding bzhi'i rnal 'byor nyid/_/ces pas/_dang po mi 'gul ba gsum la gzhi bca' ba ni/ lus mi 'gul ba bzhugs stangs gsum la slob bo/_/mig mi 'gul ba gzigs stangs gsum la slob bo/_/rlung rig mi 'gul bas ci nas kyang dal ba la slob bo/_/ gnyis pa sdod pa gsum gyi tshad bzung ba ni/_dbyings rig la goms pas/_phyi snang ba bskyod pa'i rlung zad pas/_dbyings rig la 'gro 'ong med par sdod/_nang phung po skyod byed kyi rlung zad pas/_lus g.yo 'gul med par sdod/_gsang ba rtog pa 'gyur byed kyi rlung zad pas/_rnam rtog 'gyur mi srid par sdod pa'o/_/_/skabs 'dir tshad rmi lam gyi gzung ba dang /_rtags lus ngag yid gsum la 'char ba gnyis 'byung ngo*/_/de'ang brtson 'grus rab la rmi lam dbyings su thim/_'bring la 'od gsal du 'char/_tha mas rmi lam zin pa'o/_/rtags lus ngag yid gsum la 'char ba la bcu gnyis las/ dang po ni chos nyid mngon sum gyi rtags gsum ni/_lus rus sbal 'khar 

gzhong du bcug pa ltar g.yo 'gul med par sdod/_ngag lkugs pa ltar smra snying mi 'dod/_sems mkha' 'gro snyi la zin pa ltar/_rnam rtog gar gtad du sdod pa'o/_/nyams gong 'phel gyi rtags gsum ni/_lus skyes bu nad kyis gdungs pa ltar/_rgyan dang byi dor med pas ngo tsha'i rnam rtog dang bral/_ngag smyon pa'i rang tshig ltar don med smra/_sems rtsi dug gis zin pa ltar/ khams gsum du mi ldog pa'o/_/rig pa tshad phebs kyi rtags gsum ni/_lus glang po che 'dam du tshud pa ltar 'byung ba zang thal/_ngag grul bum gyi phrug gu ltar gzhan gyi yid du 'ong zhing phan thogs pa'o/_/sems 'brum nad byang pa ltar bskyar nas khams gsum du mi ldog par nges pa'o/_/chos nyid zad pa'i rtags gsum ni/_lus dur khrod kyi ro ltar gshed ma lnga brgyas bskor yang nyam mi nga ba dang /_'jigs skrag med/_ngag brag cha ltar gzhan gyi lad mo zlos/_sems bar snang gi na bun ltar skad gcig la mi snang bar sangs rgya'o/_/ gsum pa thob pa gsum gyis gzer gdab pa ni/_'di'i dus su skye ba la rang dbang thob pas/_sems can gyi don bya bar 'dod na/_rang gi lag sor la gtad cing bltas pas/_snang ba de kun rang log ste/_skabs su bems po 'gul zhing sgra thos pas/_snang byed chu'i zla ba lta bu'i lus kyis sems can gyi don byed do/_/de'ang sems can la rig pa bcug pas 'tshang rgya ba dang /_bems po la rig pa bcug pas 'gul zhing sgra 'byin pa dang /_tshe 'pho ba'i sems can la rig pa bcug pas bar dor grol lo/_/'jug pa la 

rang dbang thob pa ni/_sor mo la rig pa gtad nas rang lugs su bzhag pas/_de nyid la mi snang bar 'tshang rgya'o/_/rlung sems la rang dbang thob pa ni/_mngon par shes pa thogs pa med pa dang /_rdzu 'phrul du ma ston nus pa'o/_/bzhi pa gding bzhi ni/_yar dkon mchog gi yon tan thos kyang re ba dang dogs pa med/_mar rigs drug gi sdug bsngal dang tshe tshad thos kyang re ba dang dogs pa med pa'o/_/_/brgyad pa bar dor ji ltar 'char tshul la bzhi las/_dang po skye gnas kyi bar do la ded dpon gser gling du phyin pa lta bu'i gdams ngag ni/_bla ma'i drung du thos bsam gyi sgro 'dogs bcad nas/_'od gsal gyi snang ba la yid ches par byed do/_/ gnyis pa 'chi kha'i bar do la gsal gdab pa sgeg mo me long lta ba lta bu'i gdams ngag ni/_chos nyid bar dor 'char ba'i rang snang rnams yid la gsal bar gsal 'debs pa'o/_/de'ang 'di'i skabs su sa sa la thim pas lus lji/_/chu chu la thim pas kha sna'i chu phyir 'dzag_/me me la thim pas lus kyi drod sdud/_/rlung la rlung la thim pas yan lag g.yab cing mig gyen la ldog_/_/rlung rnam par shes pa la thim pas dar cig brgyal/_khrag thig gsum snying nang du 'du'o/_/rnam shes nam mkha' la thim pas shes pa stong gsal dbyer med ston gyi nam mkha' 'dra bar 'char ro/_/ gsum pa chos nyid kyi bar do la/_/rang snang la yid ches pas me long du byad gsal ba'am/_/ma pang du bu 'jug pa'i man ngag ni/_/de nas nam mkha' 'od gsal la thim pa'i tshe/_/mig nas thugs rje rgyun gyi zer thag 

las/_'od gsal gyi snang bas 'jig rten thams cad khyab par 'char te/ thal 'gyur las/_'dir ni chos nyid bar do bshad/_/'chi kha las ni thal ba'i tshe/_/rnam shes nam mkha' dag la thim/_/nam mkha' 'od gsal la thim dus/_/phra rags snang ba kun 'gags te/_/dbang po kun ldan 'od kyi lus/_/lus dang grib ma bzhin du 'gyur/_/de tshe 'od snang du ma bu'i tshe/_/ mkhas pa snang ba mched pa bzung /_/zhes pas/_'od snang mched pas rang snang du shes pas grol lo/_/de nas 'od gsal zung 'jug gi sku la thim pa ni/_skad cig dang po'i khro bo'i snang bas sgra 'od zer gsum du snang ste/_klong gsal las/_/_de tshe sgra 'od zer du 'khrigs/_/sku yi snang bas skrag par byed/_/ces pas/_khro bo'i gzugs 'jigs su rung ba dang /_'od gsal gyi zer mtshon cha'i rnam pa 'dra ba dang*/_hUM dang phaT kyi sgra 'brug stong ldir ba tsam 'ong ba seng ge'i gsob mthong ba ltar mtshang phug nas rig ste/_rang snang du shes pas grol lo/_/de nas zhi ba'i tshom bu'i rigs lnga'i dkyil 'khor lnga tshan lnga rim gyis phyogs mthar khyab par brgya stong grangs med pa 'char te/ thal 'gyur las/_'jug cing smin pa'i rlung la yang /_/phyogs bzhi mtshams dang steng 'og grub/_/de la phyogs kyi 'od 'dus pas/_/rigs lnga'i sku yang mngon par snang /_/mthing ga dkar ser dmar ljang ni/_/so so'i yum dang bcas par snang /_/so so'i tshom bu rdzogs pa la/_/lnga ldan bcu ldan brgya ldan dang*/_/tshom bu stong dang 'bum phrag ni/_/bsam ngo rang bzhin dag pa yi/_/ brjod kyis mi lang grangs med 'char/_/zhes pas/_rigs lnga'i sku shar ba'i 

thugs ka nas/_rang gi snying gar zer thag shar ba'i tshe/_gnad gsum gyi gdams ngag dran par bya'o/_/de'ang dang po 'jug pa shes pa'i gnad la gnyis las/_rig pa 'od la 'jug pa ni zer thag 'brel ba'i tshe/_rang bzhin gyi bsam gtan la gnas pas ngos gzung ngo /_/'od rig pa la 'jug pa ni/_snang ba de kun rang la thim pa'i tshe/_ma pang bu 'jug gi gnad dran pas grol lo/_/ gnyis pa grol ba lus kyi gnad ni/_rang lus 'od gsal du yod pa la dang po shes pas grol lo/_/mthar phyin pa ngo shes pa'i gnad ni/_bar snang du ngo shes pas skad cig la nang gsal du grol lo/_/der gding ma thob na/_de nas zung 'jug ye shes la thim pa zhes bya ba ni/_nyi zla kha sbyor las/ rang gi snying ga nas 'od kyi thag pa shin tu phra ba gcig 'char ro/_/de'ang steng gi nam mkha' la gyen du zug par snang ngo /_/de'i dus su rang gis ma yengs par bltas pas/_snang ba de nyid gzhan dang ma 'dres par shin tu rgya che bar 'char te/_de'ang dang po mthing kha'i snam bu'i steng du/_thig le zer dang ldan pa me long kha sbub pa tsam ste/_dper na mu men gyi phor pa kha sbub pa lta bu la/_ ye shes kyi gting gdangs dang ldan pa shin tu gsal la 'tsher ba/_de yang rang bzhin gyi thig le lnga lngas brgyan pa'o/_/de'i mtha' dang dbus med par thig le dang thig phran gyis brgyan par 'char ro/_/yang de'i steng du dkar po'i snam bu'i steng du thig le shin tu gsal zhing dkar ba'i gdangs chags pa/_dper na shel gyi phor pa kha sbub pa lta bu ye shes kyi gting gdangs dang 

bcas pa 'char ro//yang ser po'i snam bu'i steng du thig le gser gyi phor pa kha sbub pa lta bu 'char ro/_/de'i steng du dmar po'i snam bu la thig le pad+ma rA ga'i phor pa sgrub pa lta bu 'char ro/_/de'i steng du 'od zlum po shin tu gsal ba rma bya'i gdugs ltar 'char ro//de dag kyang ye shes lnga'i snang ba ste/_bya ba grub pa'i ye shes ni rtsal ma rdzogs pas mi snang ngo /_/de ni ye shes bzhi sbyor gyi snang ba zhes bya ba ste rdo rje sems dpa' khong seng gi lam zhes bya'o/_/zhes gsungs so/_/de'i dus su mi 'gyur ba gser gyi thur ma lta bu'i gdams ngag ni snang ba de la ma yengs par rang ngo shes pas blta'o/_/der ni rang grol lo/_/der gdeng ma rnyed na/_ye shes lhun grub rin po cher thim pa zhes bya ba ni snga ma las/_rig pa lhun grub chen po'i sku la thim pa'i tshe/_rang gi snang ba kha dog mthing ga nam mkha' rnam par dag pa'i dkyil lta bu/_tha ma 'od lnga'i mu khyud zlum pos bskor ba ni/_dper na nyi ma 'jas 'khyil ba lta bu dbang po'i khyab tshad du snang ngo /_/de'i steng du 'od zlum po shin tu gsal ba zhig gdugs ltar 'char ro/_/ces so/_/'di'i dus su 'char lugs brgyad 'byung ste/_de'ang rig pa 'di thugs rje ltar shar bas 'khor 'das rgya ma chad/ 'od ltar shar bas snang ba thams cad 'od du gsal/_sku ltar shar bas shes pa kha phyir ma shor/_ye shes ltar shar bas snang ba thams cad zang thal/ gnyis med ltar shar bas rang gi shes pa rtse gcig tu gnas/mtha' grol ltar shar bas shes pa mtha' gang la'ang mi gnas/_ma dag pa srid pa'i sgo ltar shar bas srid pa'i byung khungs mi 'gag_dag pa ye shes kyi sgo ltar shar 

sa chos nyid ma bu 'brel ba ste/_rin chen spungs pa las/_thugs rje lta bur 'char tshul las/_/_/sems can kun gyi skyabs pa'i gnas/_/_/snang ba rang gsal 'gags med las/_/'od lnga'i gsal byed tshul du snang /_/mkhyen pa'i snang cha ma 'gags pas/_/ye shes dag pa'i sgo nyid du/_/snang ba 'gags med lam ltar shar/_/rang snang lus kun mtha' rdzogs phyir/_/chos rnams kun gyi sku ltar snang /_/shes pa'i ngo bo gcig yin pas/_/gnyis su med pa ltar yang shar/_/de nyid rang sar gnas med pas/_/mtha' grol chen po'i snang ba ni/_/nges med lhun grub gzhi la snang /_/rig pa zang thal tshig rdzogs phyir/_/dag pa ye shes nyid kyi sgo/_/ngo bo nyid dang 'brel ba 'o/_/byung tshul 'gags pa med pa'i phyir/_/sems can rnams kyi byung khungs so/_/ma dag 'khor ba'i sgo ltar yang*/_khyab byed snang ba'i cha las shar/_/zhes so/_de'i tshe phyir mi ldog pa gyad kyi mda' lta bu'i gdams ngag ni/_rang snang rang ngo shes pas grol ba de'i tshe/_mngon par shes pa drug phrag drug 'char te/_dbang po'i mngon par shes pa drug_/sems las su rung ba'i mngon par shes pa drug_/ shes rab la dbang thob pa'i mngon par shes pa drug_/ye shes mthong ba rnam par shes pa'i mngon par shes pa drug_/chos nyid phyin ci ma log par mthong ba'i mngon par shes pa drug_/sangs rgyas kyi mkhyen pa phyin ci ma log par mthong ba'i mngon par shes pa drug 'char te/_klong gsal las/_de tshe rigs kyi bu de la/_mngon par shes pa drug 'char te/_zhes so/_de tshe yar gzhi'i snang ba ka dag chen po gsal/_thad kar rigs lnga gtso 'khor gyi tshom bu 

gsal/_mar 'gro ba rigs drug gi skye gnas dang /_las dang sdug bsngal dang tshe tshad la sogs pa gsal lo/_/de ltar mthong ba'i gzhi las grol ba ni/ rjes su dran pa las byung ste/_bla ma dang gdams pa rjes su dran pas rang snang la gnyis su med par spyod/_lta ba rjes su dran pas sngar 'dris kyi mi dang 'phrad pa ltar rang ngo shes so/_/sgom pa rjes su dran pas zhag lngar bsam gtan la gnas/_spyod pa rjes su dran pas rang snang dag pa'i chos nyid la spyod/_lam rjes su dran pas bar do'i chos nyid la dbang bsgyur/_lha rjes su dran pas rang snang dkyil 'khor du grol/_skye gnas rjes su dran pas rang bzhin sprul sku'i zhing khams su dbugs 'byin/_mi brjed pa'i gzungs dang ting nge 'dzin thob pas sngar ma thob pa'i chos rnams kyang 'char ro/_/de ltar lhun grub rin po cher grol ba'i skad cig gsum pa la/_thim lugs brgyad dus gcig la 'byung ste/_thugs rje thugs rje la thim pa ni/_nyi ma rgas pa'i zer 'dus pa ltar/_rigs drug gi snang cha rang la 'dus pas ma dag pa 'khor ba'i ming med/_'od 'od la thim pas 'ja' tshon nam mkha' la yal ba ltar/_kha dog mtshan ma'i snang ba med pas stong pa ngos bzung dang bral ba'i dbyings su ro gcig_/sku sku la thim pas bum pa'i sku ltar shes bya nang du gsal bas mtshan ma ris can gyi zhal phyag tu ma grub pas rang ngo rnam par dag_/ye shes ye shes la thim pas ma pang du bu zhugs pa ltar chos nyid ma dang bu rig pa gnyis 'dres pas gnyis med gcig tu gyur/_gnyis med gnyis med la thim pas chu bo la chu bo thim pa ltar gdod ma'i ngang du grol 

bas chos skur ro gcig_/mtha' grol mtha' grol la thim pas nam mkha' la nam mkha' thim pa ltar stong pa la gtad pa'i yul med pas/_/dmigs gtad dang ched 'dzin las 'das/_ma dag pa 'khor ba'i sgo dag pa ye shes kyi sgo la thim pas sbra'i chon thag bsdus pa ltar thig le nyag gcig la 'dus pas sku gsum du 'du 'bral med/_dag pa ye shes kyi sgo ngo bo la thim pas seng ges gangs zin pas/_ya nga bag tsha dang bral ba ltar gdod ma'i gzhi la nang gsal 'pho 'gyur med pa'i dgongs pa la lhun gyis grub pa'o/_/de skad du'ang snga ma las/_rol pa tsam du'ang snga ma las/_rol pa tsam du thim lugs brgyad/_/yon tan tshul du 'di lta bu/_thugs rje nyid ni thugs rje la/_rang gi ngo bo rang thim pas/_dper na nyi ma'i snying po la/_rang gi zer rnams thim pa ltar/_/rang gi gdangs dang bcas pa yis/_/gzigs snang thams cad mya ngan 'da'/_/zhes so/_/de yang dbang po'i khyad par gyis skad cig ma gsum dang zhag lnga dang nyi shu rtsa gcig gis grol bar bshad pa ni/_nyi zla kha sbyor las/_/_de ltar na dbang po ni gsum ste/_rab kyis skad cig ma gsum la grol bar 'gyur ro/_/'bring gis zhag lnga na brtan pa thob pa yang yod de/_tha mas nyi shu rtsa gcig na brtan pa thob par nges pa yin no/_/yang tha rnams ni rang bzhin sprul pa'i sku'i zhing khams su dbugs phyung nas bar do med par sangs rgyas pa yin no/_/zhes so/_/bzhi pa srid pa bar do la las kyi 'phro mthud pa yur ba kha chad la wa 'dzugs pa lta bu'i gdams ngag ni/_de ltar shar yang brtan pa ma thob na/_srid pa'i bar do la phyed snga ma dang phyed phyi ma'i 

snang bas/_dbang po kun tshang zhing las kyi rdzu 'phrul thogs pa med pas 'gro drug so so'i snang ba la spyod pa rmi lam gyi lus ltar snang ba'i tshe/_rab kyis bden med du shes pas grol/_'bring gis yi dam lha'i bskyed rim sgyu ma lta bus mngal sgo bkag nas zhing dag par skye/_tha mas skyabs 'gro dang sems bskyed byas nas mngal sgo bzang po 'dam pa'o/_/de'ang 'gro drug gi mngal sgo drug la/_skyed mos tshal dang gzhal med khang lha/_nam rmugs pa dang /_skye bo mang po'i dbus mi/_'od kyi 'khor lo lha ma yin/_phug pa dang /_spyil po byol song /_grog po yi dwags/_mun nag char thibs dmyal ba'i skye gnas so/_/de'i tshe ngan pa rnams la gzabs te/_bzang po la pha ma yi dam gyi lha yab yum du gsal btab nas/_zhugs pas mi lus rin po che thob nas zab gdams pa dang 'phrad de 'tshang rgya'o/_/bar do'i grol tshul lo/_/dgu pa rang bzhin sprul sku'i snang tshul ni/_chos 'di'i dbang po yang mtha' rnams srid pa'i bar do la rmi lam gyi cha tsam snang ba las/_chos nyid bden pa'i byin rlabs kyis/_rang bzhin sprul sku'i zhing du skye ba ni rang shar las/_bden pa mthong ba'i gang zag ni/_rtogs pa rgyud la ma skyes kyang /_phyogs bcu sprul pa'i zhing khams su/_gnas nas mthar phyin grol bar 'gyur/_zhes pas/_rmi lam sad pa'i tshul tsam du shar phyogs mngon par dga' ba'i zhing khams su rdo rje rigs kyi sprul pa'i zhal mthong /_lho dpal dang ldan pa'i zhing khams su rin chen rigs kyi sprul pas dbang bskur/_nub pad+ma brtsegs pa'i zhing khams su pad+ma rigs kyi sprul pas mngon sum du lung bstan/_byang las rab 

rdzogs pa'i zhing du las kyi rigs kyi sprul pas bag chags kyi mtha' zad par byas te/_de nyid du khro bo'i zhing snang dur khrod me ri 'bar ba mthong ba tsam gyis grol lo/_/bcu pa ni ye thog dang po'i gzhir grol te/_mu tig phreng ba las/_grol ba nyid ni thog ma 'o/_/zhes pas der grol ba'i tshe/_ngo bo rang bzhin thugs rje gsum du gnas te/_ngo bo chos sku ka dag chen po/_rang bzhin lhun grub rang gsal chen po/_thugs rje kun khyab rig stong chen por bzhugs te/_'khor ba'i rgyu ma rig pa dang /_sgrib gnyis cha dang bcas pa'i mun pa sangs/_ye shes kyi mkhyen pa ma lus pa rdzogs te/_rang shar las/ mtshan mar 'dzin pa'i 'khor ba sangs/_/_/ye shes sku nyid don la rgyas// sangs rgyas zhes kyang de la bya/_/zhes so/_/de tshe sems can gyi don du/_chos sku nang gsal chen po las ma g.yos bzhin du sprul sku longs spyod rdzogs \u0f09 sku rnam par snang mdzad dang*/_mi bskyod pa la sogs pa'i zhi khro so so'i dkyil 'khor rdzogs par 'og min na gsal bas/_sa gnas kyi sems dpa' rnams la snang zhing don byed la/_shAkya thub pa la sogs pa 'gro ba 'dul ba sprul pa'i sku/_longs sku las ma dag pa'i zhing du snang ba ni/_nam mkha'i zla ba las chu zla ltar shar zhing /_so so'i skye bo rnams kyi don byed cing / de las ma dag pa sprul pa'i sku so so gang 'dul du tshangs pa la sogs pa/ 'gro drug phal pa'i gzugs dang /_skye rgas na 'chi dang gzengs dang zam pa dang /_nor bu la sogs par sprul nas/_sems can rnams kyi yid dang mthun par don byed de/_nam gdul bya med pa de'i tshe/_chu snod med pa las zla ba mi 

snang ba ltar gdod ma'i gzhi nang gsal nyid du lhun gyis grub bo/_/de ltar bdag blo Rin chen bang mdzod las/_/tshig don phun tshogs 'dod dgu'i longs spyod kyis/_/skal ldan skye bo'i tshogs rnam dga' bskyed de/_/lhun grub sa la kun tu bzang por shog_/tshul 'di mkha' 'gro snying tig gsang ba'i lam/_/tshe gcig sangs rgyas sgrub byed theg pa'i mchog_/dgongs gter snying po mi yul 'jig rten du/_/dri med 'od zer bdag gis snang bar byas/_/lhun po rgya mtsho nam mkha' gnas kyi bar/_/chos tshul 'dis kyang 'gro ba'i don byed cing /_/srid pa'i 'khor ba ma lus rab stongs nas/_/gzhi rdzogs gdod ma'i ngang du phyin par shog_/gangs ri thod dkar o rgyan rdzong nyid du/_/'od zer go chas gsol ba btab pa'i ngor/_/pad+ma las 'brel rtsal gyis legs par bkod/_/'gro ba'i don gnyis lhun gyis grub par shog_/tshig don rin po che'i bang mdzod ces bya ba/_pad+ma las 'brel rtsal gyis gangs ri thod dkar du ston gsum me tog dang 'bras bu smin pa'i tshe bkod pa rdzogs so//_//_dge zhing bkra shis/

[7.13] @#/_/mkha' 'gro snying tig gi man ngag zab don rgya mtsho'i khog dbub sa bcad 'dus don don gsal nyi ma'i 'od zer bzhugs so/_/ rin chen shog skya'i skor las/ oM swa sti/_chos spyi mthun gyi khungs btsun yid ches pa'i phyir/_rgyal ba sku gsum rim bzhin 'phro tshul bshad/_don ji bzhin kho thag chod phyir bar do gsum na rim bzhin ngos gzung bshad/_'khrul grol skyon yon gyi shan 'byed phyir gzhi dang gzhi snang las ma dag glo bur 'khrul tshul bstan/_lam mthar zad gzigs snang las 'das te rnam grol gyi yon tan shes bya'i rnam pa rang ngor thob ste btsan sa zin tshul bstan/_rtags yid ches bskyed phyir gnad mngon sum gyis rim bzhin spyod tshul bstan/_mngon sum gyi man ngag gnad du zab phyir kun gyi 'khrul ma myong bar ngo 'phrod de grol ba thob tshul bstan/_de mngon sum rang dbang thob phyir sa brgyad kyi sems dpa' gcig gi khong du chud tshul bstan/[ · ]yul gdul bya spro ba bskyed phyir dgos pa'i rgyu mtshan la bsam ste yi ge bkod tshul bstan/_tshul 'di bzhin dgos la don yin bzhin ma nor ba gal che'o/_/yang sku gsum gyi phyi nang gsang ba'i mdzad pa rnams kyang /_phyi gnyen po'am mthun 'jug gi thabs gtso bor dgongs pa dang /_nang ngo bo ngos gzung che tshul dang /_gsang ba mtshan nyid kyi chos la bzhag ste/_gnad ma 'phyugs pa gal che'o/_/rdzogs so//_//

dpal kun tu bzang po la phyag 'tshal lo/_/zab cing rgya che'i mkhyen rab dpag bsam shing /_/phan bde'i rang bzhin me tog 'bras mang ldan/_/ thugs rje'i bsil grib shin tu rgya che bas/_/'gro blo'i gdung skyob mdzad la phyag 'tshal lo/_/dag pa'i mkha' la bdud rtsi'i sprin 'khrigs pas/_/byams pa'i 'brug sgra snying rje'i glog phreng can/_/zhi bde'i chos char shin tu rmad byung bas/_/dge legs bsam 'phel mdzad la phyag 'tshal lo/_/yul ring dus nas srid pa'i sems can la/_/zhi ba'i don ston thar par 'dren pa'i lha/_/ bde gshegs rig 'dzin pad+ma thod phreng dang /_/ye shes mtsho rgyal zhabs la gus phyag 'tshal/_/bdag blo'i skye tshal yangs shing rgya che ba/_/mkha' 'gro snying tig dpag bsam rgyas pa'i mthus/_/de yi don 'dril dngos grub ljon pa'i shing /_/zab cing rgya che'i yal 'dab rgyas par spro/_/dpal ldan gangs ri'i tshal na dga' ba'i blo/_/shin tu rmad byung gtsug gi nor bu'i tog_/srid las rnam grol lha yi dpag bsam shing /_/yid mkha'i tshal du yid 'ong bzang dgus brgyan/_/de slad skal ldan byang chub chos 'dod rnams/_/theg mchog snying po'i dngos grub zhing 'dir bstan/_/legs pa'i me tog rin chen char phab cing /_/srid gsum gdung skyob tshe 'dir 'bras bu 'thob/_/theg pa'i nang nas yang rab bla na med/_/'od gsal rdo rje snying po kun gyi rtse/_/ gsang ba las kyang ches gsang rmad byung 'di/_/skal ldan srid pa tha ma'i dam chos lags/_/'di dang su 'phrad myur du grol nges pas/_/'bras bu'i dam chos bdud rtsi chen po 'di/_/o rgyan pad+ma'i zab gter kun gyi mchog_/'di 

nyid deng sang gdul bya'i yid mkhar babs/_/de phyir don gsal nyi ma'i 'od zer bri/_/ de la 'dir mkhas pa chen po klong chen rab 'byams pas mdzad pa'i zab don rgya mtsho 'di la spyi don gsum ste/_/klad don dang /_gzhung don dang*/ mjug don no/_/dang po la gsum ste/_mtshan dang /_phyag dang /_dam bca'o/_/ phyag la gnyis te/_spyi dang bye brag go_/dam bca' ba la gnyis te/_brtsams tshul dang /_dam bca' dngos so/_/gnyis pa gzhung don la gsum ste/_mtshan nyid bdun gyis gdams pa la 'jug pa'i rgyu bstan pa dang /_/phun sum tshogs pa lngas gleng gzhi'i gdams pa mdor bstan pa/_/_gzhi lam 'bras bu gsum gyi gdams pa rgyas par bshad pa'o/_/dang po la bdun te/_bla ma'i mtshan nyid dang /_slob ma'i mtshan nyid dang /_ji ltar bstan pa'i mtshan nyid dang /_grogs kyi mtshan nyid dang /_yo byad kyi mtshan nyid dang /_gnas kyi mtshan nyid dang /_dus kyi mtshan nyid do/_/dang po la gnyis te/_blang bya dang / dor bya'o/_/gsum pa ji ltar bstan pa la gsum ste/_zang zing dang /_lus ngag yid gsum dang /_sgrub pas mnyes par bya ba'o/_/ spyi don gnyis pa phun sum tshogs pa lngas gleng gzhi'i gdams pa mdor bstan pa la gnyis te/_thun mong gi gling gzhi dang /_thun mong ma yin pa'o/_/dang po la gsum ste/_chos sku dang /_longs sku dang /_sprul sku'i gleng gzhi'o/_/dang po la lnga ste/_gnas dang /_ston pa dang /_'khor dang /_chos dang /_dus so/_/gnyis pa longs sku la lnga ste/_rnam par snang mdzad gang chen 

mtsho dang /_rdo rje sems dpa'/_rin chen 'byung ldan/_snang ba mtha' yas/ don yod grub pa'o/_/gsum pa sprul sku'i gleng gzhi la gnyis te/_lha yul drug dang /_mi yul du byon tshul drug go_/gnyis pa thun mong ma yin pa'i gleng gzhi la gsum ste/_gzhi 'dug tshul gyi phun sum tshogs pa lnga/_lam nyams su blang pa dang /_mthar thug 'bras bu'i phun sum tshogs pa lnga'o/_/bar pa la gnyis te/_gnas pa'i lus kyi dang*/_'char ba'i yul gyis so/_/ spyi don gsum pa gzhi lam 'bras bu gsum gyi gdams pa rgyas par bshad pa la gsum ste/_dang po gzhi'i gnas lugs bstan pa/_bar du lam gyi khyer tshul bstan pa/_tha ma 'bras bu'i grol tshul bstan pa'o/_/dang po la lnga ste/_'khor 'das gang du'ang ma grub pa'i sngon rol na gzhi gshis kyi gnas lugs bstan pa dang /_de las lhun grub kyi 'char tshul bstan pa/_de nyid rig pa thog ma'i kun tu bzang po'i gzhi thog tu ji ltar grol tshul/ rig pa khams gsum gyi sems can 'khor bar ji ltar 'khyams tshul/ sems can gyi khams la gdod ma'i sangs rgyas ji ltar bzhugs tshul bstan ma pa'o/_/dang po la gsum ste/_gdod ma'i gshis kyi 'dug tshul 'khor 'das kyi 'char gzhi byed tshul/_de la rtsod pa spangs tshul lo/_/dang po la gsum ste/ mdor bstan pa/_rgyas par bshad pa/_don bsdu ba'o/_/gnyis pa rgyas par bshad pa la gsum ste/_ngo bo/_/_rang bzhin/_thugs rje'o/_gnyis pa 'khor 'das kyi 'char gzhi byed tshul la gnyis te/_dpe dang /_don no/_de la gnyis te/_ma dag pa dang /_dag pa'o/_/gsum pa rtsod pa spong ba la gsum ste/_snang 

mi snang yang rtogs nas mi 'thad pa spang pa dang /_gcig dang tha dad la dang / 'khrul ma 'khrul la'o/_/gnyis pa lhun grub kyi 'char tshul la gnyis te/ dngos dang /_ye shes de gang du 'char ba'i dpe nye bar mtshon pa'o/_/dang po la gnyis te/_spyir na dang /_bye brag tu bshad pa'o/_/de la bzhi ste/_lhun grub rin po che'i snang ba dang /_gzhi snang chen po'i 'char lugs dang /_longs sku dang /_sprul sku'i 'char lugs so/_/dang po la bzhi ste/_'char lugs rnam pa drug_/sgo rnam pa gnyis yon tan yod tshul/_byung tshul rnam pa dgu'o/_/bzhi pa sprul sku la gsum ste/_rang bzhin dang /_'gro 'dul dang /_ma dag sprul sku'o/_/gsum pa kun bzang gi grol tshul la gsum ste/_rtogs tshul dang /_ngo bo dang /_don mdzad tshul lo/_/ spyi don bzhi pa ma rig pas sems can gyi 'khrul tshul la gsum ste/ khams gsum du 'khrul tshul mdor bstan pa dang /_bye brag tu lus grub tshul rgyas par bshad pa dang /_kun gzhi la las sog tshul gyi don bsdu ba'o/_/dang po la gsum ste/_'khrul pa phyi ltar bshad pa dang /_nang ltar dang /_gsang ba ltar ro/_/gnyis pa bye brag tu lus grub tshul la gsum ste/_bkod pa lus kyi cha lugs kyis mdor bstan/_gnas pa rtsa thig rlung gsum gyis rgyas par bshad/_gnyis med ye shes chen pos don bsdu ba'o/_/gnyis pa la gsum ste/_rtsa ye shes 'dra ba'i gnas lugs bstan pa/_rlung rin chen 'od 'phro/ khams bde chen rgya mtsho'i gnas lugs so/_/gnyis pa rlung chen 'od 'phro la gsum ste/_rang bzhin ye shes kyi rlung ngos gzung ba/_de'i gdangs las kyi 

rlung mdor bstan pa/_de'i bye brag dbye ba rgyas par bshad pa'o/_/_dang po la gnyis te/_ngo bo ngos gzung ba dang /_dbye ba rgyas par bshad pa'o/_/gsum pa kun gzhi la las sog tshul la gsum ste/_kun gzhi dang tshogs brgyad kyi dbye ba bstan/_rten 'brel bcu gnyis kyi dbye ba bstan/_/las gsum gyi sog tshul brjod pa'o/_/gnyis pa la gsum ste/_dang po 'khor bar grub tshul gyis dang /_bar du las sogs tshul dang /_tha ma 'khrul pa ldog tshul gyis so/_/gsum pa la gsum ste/_dge ba/_mi dge ba/_mi g.yo ba'i las so// bsam gtan bzhi'i sems ji ltar skye tshul/_/_/gol ma gol gyi khyad par bshad tshul/_yang dag pa'i lam du 'gro tshul bshad/_/don lnga pa sems can gyi khams la gdod ma'i sangs rgyas bzhugs tshul la gsum ste/_/ngo bo rang bzhin thugs rje gsum gyi bzhugs tshul mdor bstan/_sems ye shes kyi ba bzhugs tshul rgyas par bshad pa/_de nyid 'khor 'das kyi rten byed tshul gyis don bsdu ba'o/_/_/gnyis pa la gsum ste/_snying po ye shes kyi bzhugs tshul/_de'i mdangs sems kyi bzhugs tshul/_de gnyis ji ltar 'phrad cing gyes tshul lo/_/_dang po la gsum ste/_'od gsum gyis ngo bor rgyas par bshad/_phyi nang gsang ba gsum gyis rang bzhin dang /_rlung shes rab sku gsum gyi thugs rje'o/_/gnyis pa la gsum ste/_phyi ltar sku dang sbyar nas zhi khro'i skur gnas tshul/_nang ltar gsung dang sbyar bas 'khor lo lnga nas ye shes kyi mkha' 'gro yi ger grub tshul/_gsang ba thugs dang sbyar nas snying po 'od gsal spros pa dang bral ba'i thig ler gnas tshul lo/_/_/dang po la 

gsum ste/_gnas dang /_ngo bo dang /_dpe'o/_/ngo bo la gsum ste/_ngo bo sku ru bzhugs tshul/_rang bzhin 'od dang thig ler/_thugs rje sgron mar ro/_/ gnyis pa gdangs sems la gsum ste/_sems gnas khams ngo bo gsum gyis spyir bstan/_ye shes kyi gdangs yin tshul gyis bye brag tu bshad/ sangs rgyas kyi rang bzhin du ji ltar bzhugs tshul gyis don bsdu ba'o/_/ gsum pa ji ltar 'phrad cing gyes pa'i tshul la gnyis te/_da lta 'phrad tshul dang /_phyis gyes tshul lo/_/de la gnyis te/_gnas skabs dang /_mthar thug go_/ spyi don gnyis pa bar du lam gyi khyer tshul la gnyis te/_smin byed dbang dang /_/_grol byed gdams pa'o/_/dang po la lnga ste/_bskur ba'i yon tan/_ma bskur ba'i skyon/[ · ]rig pa dang dngos/_dam tshig go_/bzhi pa dbang bskur ba dngos la lnga ste/_spros bcas/_sprod med/_shin tu spros med/_rab tu spros med/_bla med rtsal dbang ngo /_/dang po la gnyis te/_ma thob pa thob par bya ba/_thob pa rgyud la brten pa'o/_/don gnyis pa grol byed gdams pa la gnyis te yid ches pa'i lo rgyus dang /_de las byung ba'i gdams pa'o/_/dang po la gsum ste/_ma bshad pa'i skyon/_bshad pa'i yon tan/_bshad pa dngos so/_/gnyis pa gdams pa la gsum ste/_brtson 'grus rab tshe 'dir sangs rgyas pa'i gdams ngag dang /_'bring bar dor/_tha ma rang bzhin sprul pa'i zhing du sangs rgyas pa'i gdams ngag go_/dang po la bzhi ste/_sngon 'gro'i rim pa ji ltar bstan pa'i tshul/_dngos kyis zag pa med pa'i ye shes rgyud la 

brten pa'i tshul/_rjes su snang ba bzhi'i 'char tshul/_mtha' brten gyi man ngag bshad pa'o/_/dang po la gsum ste/_thun mong chos spyi'i sngon 'gro/_/thun mong ma yin pa rang gi sngon 'gro dang /_gnas lugs kyi ngo bo khregs chod gdab tshul lo/_/dang po la gsum ste/_ma rig pa dang /_snying rje dang /_byams sems de la bdun no/_/gnyis pa rang gi sngon 'gro la gsum ste/_phyi lus ngag yid gsum ru shan dbye zhing sngon du 'gro ba/_nang lus ngag yid gsum ru shan dbye zhing sgrib pa sbyang ba/_gsang ba lus ngag yid gsum rnal du dbab cing sor bzhag pa'o/_/_/dang po la gsum ste/_lus dang /_ngag dang / yid do/_/dang po la gnyis ste/_ru shan dbye ba dang*/_sngon 'gro'o/_/gnyis pa ngag la yang gnyis te/_dngos dang sngon 'gro'o/_/de la bzhi ste/_rgyas gdab/ rtsal sbyang /_mnyen btsal/_lam zhug go_/gsum pa yid la gnyis te/_dngos dang sngon 'gro'o/_/de la gsum ste/_byung gnas/_'gro gsum brtag pa'o/_/ gsum pa khregs chod la gsum ste/_sngon 'gro gsum gyis zhi lhag zung 'jug gi gnas lugs ma skyes par skye bar bya ba/_dngos gzhi gsum gyis skyes pa ngo sprad par bya ba/_rjes rang grol gsum gyis skyes pa bogs dbyung zhing rtsal sbyang ba'o/_/dang po la gsum ste/_dang po rtog pa rtsad bcad/_bar du sems kyi mtshang btsal/_tha ma byung gnas 'gro gsum gyi mtha' brtag pa'o// gnyis pa ngo sprad la gsum ste/_gnas pa sems kyi rgyan du shar ba/_'phro ba sems kyi rol par shar ba/_gnyis med mnyam pa'i ngang du gnas pa'o// gsum pa rtsal sbyang ba la gsum ste/_dug gsum rang grol/_sgo lnga/_tshogs 

drug go_/don gnyis pa dngos gzhi la gsum ste/_sngon 'gro zag med kyi ye shes rgyud la skye ba'i tshul/_dngos gzhi de nyid ngo sprad pa/_rjes rnal 'byor [· ]bzhis nyams su blang tshul lo/_/dang po la gsum ste/_lus ngag yid gsum gyi bya ba btang tshul/_sgo gsum gyi gnad gzir tshul/_ye shes gsum gyi gsang lam mtshon tshul lo/_/gnyis pa la gsum ste/_lus dang /_ngag dang / sems so/_gsum pa gsang lam la gsum ste/_sgo'i gnad/_yul gyi gnad/ rlung rig gi gnad do/_/_/gnyis pa ngo sprad la gsum ste/_sku gsum dang / dkon mchog gsum dang /_lnga tshan bdun du ngo sprad do/_/gsum pa nyams su blang tshul la bzhi ste/_lta ba/_sgom pa/_spyod pa/_'bras bu'o/_/dang po la drug/ ngo bo/_rdzogs tshul/_nges tshig_/dbye ba/_nyams su blang tshul/_mtshan no/ gsum pa snang ba'i 'char tshul la bzhi ste/_chos nyid mngon sum dang /_nyams gong 'phel dang /_rig pa tshad phebs/_chos nyid zad pa'i snang ba'o/_/bdun pa la gnyis te/_shes nyams dang /_snang nyams so/_/bzhi pa mtha' brten la bzhi ste/_mi 'gul ba gsum gyis gzhi bca'/_sdod pa gsum gyis tshad gzung /_thob pa gsum gyis gzer gdab/_/gding bzhis grol tshad bstan pa'o/_/dang po la gsum ste/_lus/_mig dbying rig go_/'di la tshad rmi lam gyis gzung /_rtags lus ngag sems las 'byung ngo /_/gsum pa thob pa la gsum ste/_skye ba/_'jug pa/_rlung sems so/_/bzhi pa gding bzhi la bzhi ste/ yar gnyis/_mar gnyis/_gnyis pa 'bring la gnyis te/_bar do spyi'i rnam gzhag_/bye brag nyams su blang thabs bstan pa'o/_/dang po la bzhi ste/_dbye 

ba/_sa mtshams/_gnas lugs/_snang lugs so/_/gnyis pa la bzhi ste/_skye gnas kyi bar do la the tshom gyi sgro 'dogs bcad pa rgya khra tshang du 'jug pa'am/_ded dpon gser gling du 'gro ba lta bu'i gdams ngag_/'chi kha bar do mi gsal ba gsal gdab pa sgeg mo me long la blta ba'am/_rgyal po'i bka' 'phrin bskur ba lta bu'i gdams ngag_/chos nyid bar do la rang snang la yid ches pa chom po grogs dang 'phrad pa'am/_ma pang du bu 'jug pa lta bu dang /_/_srid pa bar do la las kyi 'phro mthud pa yur ba rkang chad pa la wa 'dzugs pa lta bu'o/_/dang po la gsum ste/_sbrul mdud nam mkha' la grol ba dang /_mtsho nang du kha babs pa dang /_'khyags rom chur zhu ba'o/_/gnyis pa la snying sdug mdza' bo mthong ba dang /_me long la byed bzhin gsal ba/ khab mig tu skud pa 'dzud pa'o/_/gsum pa bum pa chag pa dang /_seng ge'i gsob mthong ba dang /_'bras kyi ljang pa lta bu'o/_/'di la gsum ste/_'jug pa shes pa dang /_grol ba lus/_mthar phyin pa ngo shes pa'i gnad do/_/gsum pa 'bras bu la gsum ste/_gnas skabs kyi 'bras bu dang /_mthar thug gi 'bras bu dang /_zhar la yongs su rdzogs pa mjug gi don no/_dang po la gsum ste/_sa'i non tshul/_sangs rgyas tshul/_rtags 'byung tshul lo/_/gnyis pa mthar thug la gsum ste/_chos sku/_longs sku/_sprul sku'o/_/yang sku gsum thugs yon tan phrin las so/_/gsum pa la gsum ste/_zab gter gyi phan yon bstan pa/_gter 'byung gi lo rgyus bshad pa/_skyon dang bral ba'i phan yon/_/smon lam gyi mjug bsdu ba'o/_/dang po la gsum ste/_phan yon dngos 

bshad pa/_chos kyi che ba brjod pa/_lta ba'i tshul bshad pa'o/_/dang po la lnga ste/_mthong grol khyad par du 'phags pa'i phan yon dang /_dge sdig phan gnod dang bral ba'i/_'di las gzhan gyis mi grol ba'i/_'brel tshad don dang ldan pa'i/_/_mkha' 'gros bu bzhin skyong ba'i phan yon no/_/gnyis pa gter 'byung gi lo rgyus la gsum ste/_ston pa dang /_bstan pa phun sum tshogs pa spyir bstan/_bsdu ba po gnas phun sum tshogs pa bye brag tu bshad/ spyi don gsum pa mjug don la gsum ste/_brtsams tshul bsngo ba smon lam dang /_bdag gzhan zhi bar smon tshul dang /_brtsams pa rdzogs tshul lo/_/man ngag zab don rgya mtsho'i sprin zhes bya ba'i sa bcad bsdus don don gsal nyi ma'i 'od zer rdzogs so//_// dus dang skal ldan phun sum tshogs pa rgya cher bsngags pa'o/

[7.14] @#/_/zab don rgya mtsho'i sprin zhes bya ba bzhugs so/_/ shog skya'i skor/ rgya gar skad du/_DA ki ni tsi ta ma kri u pa d+he sha d+hArtu b+hi sha ka la ko tri nA ma/ bod skad du mkha' 'gro snying tig gi man ngag zab don rgya mtsho'i sprin zhes bya ba/ dpal kun tu bzang po la phyag 'tshal lo/_/ngo bo rnam dag chos sku'i khams dbyings las/_/rang bzhin 'od gsal lhun grub longs spyod rdzogs/_/thugs rje kun khyab sprul skus 'gro don mdzad/_/brgyud gsum bla ma rnams la phyag 'tshal lo/_/mtsho dbus ge sar pad+ma'i sdong po las/_/sku lnga ye shes lhun gyis grub pa'i lha/_/rang byung chen po pad+ma yab yum ni/_/mkha' 'gro'i sprin phung 'phro la phyag 'tshal lo/_/rang bzhin chos sku'i ngang las ma g.yos kyang /_/thugs rje'i rnam 'phrul sna tshogs ston mdzad cing /_/zab gter mnga' mdzad skal ldan bu bzhin skyong*/_/_/dam can rgya mtsho'i tshogs la gus phyag 'tshal/_/sangs rgyas rnams kyi bka' gsang rgya che las/_/sems dang 'od gsal lam byed rnam pa gnyis/_/sprul dang chos sku'i bstan par rab phye nas/_/dman dang mchog gi gdul bya gnyis la bstan/_/rim dgu'i thig pa sems la gdeng 'cha' ba/_/ kun las 'das so 'od gsal snying po'i lam/_/gang dang mi 'dra kun gyis ma rtogs pa/_/rdo rje snying po theg pa kun gyi rtse/_/dgongs gter zab mo bdag la babs pa'i mthus/_/phyi rabs skal ldan rnams kyi don ched du/_/tshig nyung don 

'dril nyams su blang bde ba/_/zab cing rgya che'i lam 'di gsal bar bya/_/de la yang dag par rdzogs pa'i sangs rgyas dpal kun tu bzang po yab yum/chos kyi sku spros pa thams cad dang bral ba las/_longs spyod rdzogs pa'i sku rigs lnga yab yum du zhal phyag gi rnam par bzhengs te/_sprul pa'i sku drug pa rdo rje 'chang chen po thams cad mkhyen pa'i ye shes thugs rje chen pos/_gdul bya sems can gyi nyon mongs pa'i gnyen por/_'dul byed kyi theg pa bsam gyis mi khyab pa gsungs kyang /_bsdu na theg pa thams cad mthar thug pa bka' rdzogs pa chen por 'dus shing /_/_de la yang phyi nang gsang ba bsam gyis mi khyab pa bzhugs kyang /_yang gsang bla na med pa rdo rje snying po'i theg pa mngon sum snying tig tu 'dus te/_klong gsal las/_ston pa thugs rje chen po yis/_/_'dul byed theg pa mang gsungs kyang /_/yang gsang rdzogs pa chen por 'dus/_/zhes pas/ 'di la mtshan nyid bdun gyis gdams pa la 'jug pa'i rgyu bstan pa dang gcig_/phun sum tshogs pa lnga'i gleng gzhi'i gdamangs mdor bstan pa dang gnyis/_gzhi lam 'bras bu gsum gyi gdams pa rgyas par bshad pa dang gsum las/_dang po ni bla ma'i mtshan nyid/_slob ma'i mtshan nyid/_/_ji ltar bstan pa'i mtshan nyid/_grogs kyi mtshan nyid/_yo byad kyi mtshan nyid/_gnas kyi mtshan nyid/_dus kyi mtshan nyid dang bdun las/_blang bya'i bla ma ni/_spyir theg pa che chung gi chos thams cad la mkhas shing gzhan la ston pa/_khyad par gsang sngags rdo rje'i theg pa la mkhas shing bskyed rdzogs la rtags thon pa/

bdag 'dzin dang 'dod zhen chung zhing 'jig rten gyi bya ba btang bas gcig pu dben par bzhugs pa la dgyes pa/_mngon sum snying tig gi don la mkhas shing lta sgom spyod pa gsum la drod rtags thob pa/_'di phyi bar do gsum gang rung du grol ba'i tshad dang ldan zhing /_gzhan la skyo ngal med pa'i byang chub kyi sems mnga' ba/_mkhyen rab kyi rlabs che bas gdul byar gang 'dod kyi chos ston zhing /_nga rgyal dang rlom sems med pa ste/_a ti bkod pa chen po las/ mkhas shing bya ba bral ba dang /_/chos nyid don ldan tshad phebs dang /_/'dod pa'i don la rmongs pa med/_/gsang sngags bla ma'i mtshan nyid do/_/zhes gsungs so/_/de ltar mtshan nyid dang ldan pa'i bla ma bsten pas gnas skabs su legs pa thams cad 'grub cing /_mthar thug rgyal ba'i go 'phang thob ste/ klong gsal las/_mtshan nyid ldan pa'i bla ma yis/_/dbang bskur bas ni sdug bsngal grol/_/zhes pa'o/_/ gnyis pa dor bya'i bla ma ni/_sngar bstan pa'i yon tan de rnams dang mi ldan zhing /_khyad par du theg pa che chung gi chos kyi tshig don legs par mi shes shing /_thos bsam sgom pa phyogs re tsam gyis khengs shing nga rgyal che ba dang*/ rang nyid rmongs pas bla ma yang rmongs pa'i tshig gis phyir 'brang zhing de la yid ches pa dang /_gsang sngags kyi don gab pa dang /_sbas pa dang*/_gcus pa rnams mtha' drug tshul bzhi'i sgo nas 'byed par mi shes pa dang /_rang rgyud ngan zhing rab tu ma dul bas khengs shing gzhan gyi zhe gcod pa dang /_lta sgom spyod pa'i don phyin ci ma log pa khong du ma chud pas tshig rlabs po che 'ga' zhig sgra ji 

bzhin pa nyams su blangs pas/_lam gol zhing 'khyams te log pa la zhugs pa dang /_bum pa la sogs pa thun mong dang mthun pa'i dbang dang /_'od gsal ye shes kyi dbang la sogs pa thun mong ma yin pa mngon sum rig pa'i rtsal dbang gi dkyil 'khor rdzogs par ma mthong ba dang /_sku gsum thugs rtsa ba dang yan lag gi sdom pa dang tshig la mi gnas shing 'chal ba dang*/_'khor gyi the tshom gyi don brgal zhing brtag pa la sogs pa'i sgo nas dris pa la don dang mthun pa'i lan mi thebs pa dang /_theg pa che chung dang gsang sngags phyi nang la sogs pa rang dang gzhan gyi grub pa'i mtha' rnams la thos pa chung ba dang /_thun mong gi yon tan dang rigs dang nor la sogs pas mngon par rlom zhing rang gi mthong bas nga rgyal che ba ste/_yang dag pa'i slob ma thar par 'gro ba rnams kyi bar du gcod pa'i bdud yin pas spangs dgos te/_rig pa rang shar gyi rgyud las/_mi shes nga rgyal chen po dang /_/blun rmongs tshig phyir 'brang ba dang /_/gsang sngags don la mi dgongs dang /_/gzhan gyi zhe gcod khengs tshig ldan/_/log pa'i lam du zhugs pa dang /_/dbang gi da la zhal ma mthong /_/dam tshig phyal bar gyur pa dang /_/_/dris pa dag la len mi thebs/_/thos chung nga rgyal che ba yis/_/slob dpon ma brtags slob ma'i bdud/_/gsang sngags ston pa'i slob dpon min/_/rdzogs chen a ti ston mi nus/_/de dang 'grogs par mi bya 'o/_/zhes gsungs so/_/de lta bu'i bla ma dang 'grogs na gnas skabs su legs pa thams cad las nyams shing mthar thug 'khor ba dang ngan song du ltung ba ste/_klong gsal las/_/_mtshan nyid mi ldan bla mas ni/_/_dbang bskur byas na gnyis ka 

'phung /_zhes so/_/ gnyis pa slob ma'i mtshan nyid la'ang gnyis las/_blang bya'i slob ma ni/ dad pa dang brtson 'grus che bas gsang sngags la mos shing sgrub pa la brtson pa/ 'dzin chags dang rnam rtog chung bas blo che zhing gtong ba la spo ba/_shes rab dang sri zhu che bas bla ma la gus shing sdom pa dang dam tshig la gnas pa ste/_rig pa rang shar las/_dad pa'i stobs dang brtson 'grus che/_/shes rab che zhing 'dzin chags med/_/phu dud che zhing gsang sngags spyod/_/rtog med sems la g.yeng ba med/_/dam tshig ldan zhing sgrub la brtson/_/zhes pa dang /_gzhan yang slob dpon chen po pad+mas don khrid nor bu'i snying po las/_snod brtag pa'i mtshan nyid ni bcu dgu dang ldan pa ste/_/_dang po dad pa che bas chos la mos pa'o/_/ brtson 'grus che bas chos la brtson pa'o/_/shes rab che bas tshig don thams cad go ba'o/_/'dzin chags med pas tshe 'di'i bya ba la mi 'jug ba'o/_/phu dud che bas bla ma la lus ngag yid gsum gyi zhabs tog byed pa'o/_/gsang sngags kyi don la blo nges pas spyod pa'o/_/rtog pa chung bas gsang sngags kyi spyod pa la dngangs skrag mi skye ba'o/_/g.yeng ba chung bas babs kyis chos la gnas pa'o/_/ dam tshig gtsang bas nyes ltung mi 'byung ba'o/_/sgrub pa la brtson pas dngos grub myur du thob pa'o/_/yang dad pa dang snying rje che bas chos las mi 'gyur zhing 'gro ba la phan thogs pa'o/_/gtong phod che bas bla ma dang DA ki mnyes shing tshogs rdzogs pa'o/_/rgyud dul bas nyon mongs pa bags kyis chung ba'o/_/sdig pa la 'dzems pas rnam smin gyis mi gos pa'o/_/dbang po rno bas chos dang chos 

min phyed pa'o/_/gsang thub pas bka' chad mi 'byung ba'o/_/'gyur ba med pas chos dang mi 'bral ba'o/_/skyo shas che bas blo sna thung ba'o/_/sdug bsran dang snying rus che bas grub rtags thon pa'o/_/de ni gsang sngags kyi snod dam pa yin pas/ de lta bu la gdams pa bstan no zhes gsungs so/_khyad par du dad pa dang snying rje che ba/_blo brtan zhing sgrub pa la brtson pa/_shes rab dang dag snang che ba/ nyon mongs pa dang log rtog chung ba/_khong yangs shing gzhung bzang ba/_gsang thub cing ngang tshul bzang ba/_zol zog med cing snying rus che ba/_'jig rten la zhen pa log cing dam tshig dang sdom pa la gnas pa/_bla ma la gus pas bka' bzhin du bsgrub pa ste/_'di nyid kyi snod dang spel ba'i dus brtag pa las/_yang gsang mthar thug 'phrad chog snying tig 'di/_/sbyin cing spel ba'i gnang ba sbyin pa ni/_/dad ldan shes rab snying rje gtong phod can/_/blo brtan sgrub brtson dam tshig gzhung bzang la/_khong yangs gsang thub ngang tshul rig pa rno/_/zog med dag snang che zhing bla mar gus/_/log rtog chung la snying rus brtson 'grus che/_/bla ma'i bka' sgrub zhen log byang sems ldan/_/de 'dra'i slob ma byung na chos bka' gtad/_/ces gsungs so/_/de'i nang nas yongs su rdzogs par sbyin pa'i snod ni/_dbang khrid gdams pa dang bcas pa ci rigs su bstan nas/_lo gcig gi bar du ngang tshul dang bsgrub blo dang /_brtson 'grus dang dad gus la sogs pa phyogs du ma la brtags te gdams pa'i snod du mthong nas rdzogs par sbyin pa ni/_de nyid las/_khyad par snying tig rdzogs par sbyin pa'i bu/_/rnam thar gong ma rdzogs nas lo dus brtag_/ces so/_/ji ltar sbyin na/_dbang khrid

gdams pa dang bcas pa rnams zhag dang lo dang zla ba la sogs pas bar du bcad de/_nyams len cha tshang ba tsam byed du 'jug cing ye shes 'od gsal gyi snang ba la yid ches shing /_nyams len gyi dam bca' bka' srung gi mdun du khas len nus na sbyin dgos te/_yang de nyid las/_de yang dus gcig ma yin rim pas so/_/dbang khrid rdzogs nas lo dang zla res bar/_/dus gcig mi sbyin rim pa bzhin du bstan/_/thig le nyid la slob bus 'phrigs tshud nas/_/nyams len mna' rgya nus na rdzogs par sbyin/_/zhes so/_/de lta bu'i slob ma dam pa la gdams pa byin pas gnas skabs su sgrub pa la brtson zhing gdams pa'i bka' mi 'chad pas 'jig rten yun ring du gnas shing /_mthar thug 'gro ba dag thar pa chen po'i grong khyer du 'dren pa ste/_klong gsal las/_gsang sngags snying po'i snod du rung /_'gro ba 'dren pa'i bu chen mchog_/ces so/_de lta bu'i slob ma mchog la ma byin na dgongs gter zab mo don med par 'gyur zhing /_dpe brgyud dang bka' brgyud nub pas bla ma yi dam mkha' 'gro rnams mi mnyes la/_'gro don spangs pa'i ltung bas theg pa dman par ldang ba la sogs pa'i nyes pa 'byung ste/_/_snga ma de nyid las/_'di nyid sbyin pa'i gnas la ma bstan na/_/zab mo'i chos gter nub par gyur ta re/_/dus la babs tshe rang gis ma bstan na/_/'gro don rgyun chad ltung ba phog ta re/_/zhes gsungs so/_/ gnyis pa dor bya'i slob ma ni/_phan pa'i drin mi gzo zhing shes rig chung ba/_gsal nges dang kha gsag che ba/_mdun du bstod cing lkog tu gshe ba/_kha mkhas shing lag dam pa/_bzang chung zhig g.yo sgyu che ba/_bla ma'i bka' gcog 

cing bsgo ba la mi nyan pa/_yon tan mi mthong zhing skyon la rtogs pa ji tsam phan pa'i lan du gnod pa 'ba' zhig skyel ba/_dbyen gcugs dang phra ma la dga' ba/_rang bstod dang byas yus rtsod pa/_rigs rgyud dang spyod pa ngan pa/_khong khro dang ko long dam pa/_sdom pa dang dam tshig la mi gnas pa/_sgrub pa dang nyams len 'chal ba/_mthong na skyug log cing 'grogs na zhe sun pa ste/_nges par spangs shing gdams pa mi sbyin pa nyid de/_klong gsal las/_snod dang mi ldan slob ma ni/_shes chung kha gsags gdong ltas che/_kha mkhas lag dam g.yo sgyu che/ bla ma'i gsung gcog drin la rtsod/_/yon tan mi mthong skyon la rtogs/_/rigs brgyud ngang rgyud ngan pa dang /_bka' drin khyad gsod rang la bstod/_/sdom dang dam tshig nyams len 'chal/_/slob ma ma brtag slob dpon dgra/_/nyams su mi len gang zag la/_/rdzogs pa chen po'i dbang dang ni/_don dam gdams pa bstan mi bya/_/zhes so/_khyad par snying tig sbyin par mi 'os pa'i snod ni skyon de rnams kyi steng du zab mo'i don nyams su mi len cing dpe gsog pa la dga' ba/ 'dod sred che zhing tshe 'di 'ba' zhig don du gnyer nga*ba*la*gdams*pa*mi*sbyin/ sbyin yang gdams gzhug zab za/ zab zab dang ngo sprod chig brgyud ma gtad rgya'i skor sogs pa gsang zhing ming tsam yang mi brjod de/_snod dang dus brtag pa las/ nyams su mi len dpe gsog 'dod sred can/_tshe 'di'i zhen pa can la gdams gzhug sba/_/zhes so/_/de ltar snod ma yin pa la bstan pas gnas skabs su gang zag de la phan mi thogs kyi steng du kha lta yug por song nas mi dge ba'i rtsa ba byed cing gdams pa 'chal te byin rlabs chung du 'gro zhing /_mthar thug 

dmyal bar 'gro ste/_klong gsal las/_yang gsang bcud kyi bdud rtsi ni/_snod ngan rnams su blugs gyur na/_/snod 'chag bcud 'bo dmyal bar 'gro/_/zhes so/_khyad par yang snying tig gi bdud rtsi 'di snod min la bstan na dpon slob gnyis ka la dngos grub med cing sgro skur du gyur nas mkha' 'gro'i bka' chad drag pos mi rung ba sna tshogs su 'byung ste/_slob dpon gyi zhal nas/_gal te mtshan nyid mi ldan la bstan na/_/_dam can DA ki'i bka' chad 'byung ta re/ dngos grub med cing sgro skur 'byung bar 'gyur/_zhes gsungs so/_/ gsum pa ji ltar bstan pa'i mtshan nyid ni/_bla ma mtshan nyid dang ldan pa'i slob ma de bu gcig pa la pha mas brtse ba ltar byams shing*/_yid du 'ong bas chos dang zang zing gi sgo nas kyang bsri phangs med pas tshe 'di phyi thams cad du bskyang zhing /_slob mas bla ma mtshan nyid dang ldan pa ji ltar bsten pa la zang zing dang /_lus ngag dang /_sgrub pas mnyes par bya ba gsum las/_dang po ni bla ma nyid bzhed pa med kyang 'bru dang sman dang rin po che sna tshogs pa'i maN+Dal 'bul zhing /_bza' ba dang btung ba yid du 'ong ba'i phud kyis mchod pa dang /_bzhed na rang gi bu dang bu mo dang bran dang chung ma/_gzhan gyi bu dang bu mo la sogs pa bslus la dbul zhing nor rdzas kyi rnam pa gang la mnyes pas bkur sti bya ste/_klong gsal las/_/_rin chen bu dang nor gyi dbyig_/rab tu gces dang yid 'thad dbul/_/zhes so/_/yon tan ni bdud rtsi rgya mtsho 'byung ba'i rgyud las/_nam mkha' gang ba'i sangs rgyas la/_/sna tshogs rin chen spras pa yis/_/stong gsum gang ba phul gyur bas/_/bla ma'i ba spu nyag re la/_/mar 

gyi thigs pa gcig byugs pas/_/_bsod nams brgya phrag char mi phod/_/ces so/_/gnyis pa la gsum las lus kyis mnyes par bya ba ni/_bla ma'i bya ba la lus kyis bsri phangs med par sgrub pa dang /_phyag dang bskor ba dang bzhengs pa na ldang ba la sogs pa dang /_bla ma la rgol ba byung na phyir rgol ba tshar gcod nus pa la sogs pa ste/_dpal bdud rtsi 'byung ba'i rgyud las/_gal te bla ma la gnod pa'i/_/ma rungs sems kyis rtsom pa la/_/bdag nyid kyis ni bsad byas na/_/sems can 'bum gyi srog bton pas/_/bsod nams 'di yi char mi phod/_/bla ma'i bya ba rdzogs byas na/_/'di yang de dang mnyam pa 'o/_/zhes so/_/ ngag gis mnyes par bya ba ni/_bla ma'i gsung sgros bzung nas gzhan la ston dang /_yon tan brjod pa dang /_zhe sa dang snyan par smra ba la sogs pas thugs dang mthun par byed pa ste/_yon tan ni 'khor lo chub pa rol pa'i rgyud las/ shes rab mchog gis bla ma la/_ngag gis mnyes par byas pa ni/_/sangs rgyas rnams kyis gsungs pa'i chos/_/bskal pa brgya phrag mang por yang /_/su yis bklags shing brjod pa bas/_/bsod nams 'bum phrag bsam yas so/_/zhes so/_/yid kyis mnyes par bya ba la gnyis las dad pa dang gus pas mnyes par bya ba ni/_dus rtag tu bla ma'i yon tan dran pas mos gus kyis gdung ba chen po bya ba ste/_yon tan ni/_de nyid las/_yon tan nang na dad pa mchog_/ stong gsum gang ba'i sangs rgyas la/_/mchod pas stong gsum mchod pa bas/_/ 'di yis mnyes pa'i char mi phod/_/ces so/_/ gnyis pa ting nge 'dzin gyis mnyes par bya ba ni/_bla ma'i rnal 'byor

bsgom pa ste/_phyi bla ma sprul pa'i sku/_nang bla ma zhi khro longs spyod rdzogs pa'i sku/ gsang ba bla ma zhi ba chos kyi dbyings kyi sku spros pa thams cad dang bral ba'i ngang la mnyam par 'jog pa la sogs pa/_so so'i sgrub thabs nas 'byung ba ltar ram/_yang na rang nyid yi dam gyi lhar gsal ba'i spyi bor sna tshogs pad+ma'i steng du nyi zla kha sbyor gyi bar nas a dkar po las 'od 'phros pas/_phyi nang snod bcud thams cad lha dang lha mo'i zhing du gsal gdab/_bla ma sku gsum bde ba chen po'i rang bzhin sangs rgyas dang byang chub sems dpa' dpa' bo dpa' mo dpag tu med pas bskor ba spyan drangs te/_spyi bor pad zla la bzhugs pa yid kyis phyag 'tshal ba dang /_mchod pa 'bul ba dang /_sdig pa bshags pa dang /_bsod nams la rjes su yi rang ba dang*/_chos kyi 'khor lo bskor bar bskul ba dang /_'khor ba ma stongs kyi bar du mya ngan las mi 'da' bar gsol ba gdab pa dang /_rang nyid rtogs pa dang ting nge 'dzin dang*/_byams snying rje byang chub kyi sems la sogs pa gang 'dod pa'i don la gsol ba gdab pas/ bla ma rnams kyi sku gsung thugs las 'od zer dkar dmar mthing gsum byung nas/_bdag dang sems can thams cad kyi lus ngag yid gsum la phog pas/ sgo gsum gyi sgrib pa sbyangs/_nyams chag bskangs/_gang 'dod pa'i dngos grub thob par bsams pa'i mthar bla ma'i zhabs kyi mthe bong las byang chub sems kyi bdud rtsi 'o ma'i rgyun ltar babs pas/_rang gi spyi bo mgrin pa snying ga lte ba gsang gnas lngar lhud kyis gang bas dug lnga dag_/sku lnga thob/_ye shes lnga'i rang bzhin gyi dngos grub thob nas/_bla ma de dag 'od du zhu ste bdag la thim/

bdag kyang 'od du zhu nas gang gi ngo bor yang ma grub pa rang bzhin rdzogs pa chen po'i ngang la mnyam par gzhag_/rjes dge ba sems can gyi don du bsngo'o/_/_de ltar nyin mtshan thun bzhi'i rnal 'byor la sogs pa la bsgoms pa'i yon tan ni/_gnas skabs su kun gyi yid du 'ong ba dang /_ji ltar bsam pa thams cad 'grub pa dang /_/_nad gdon bar chad thams cad zhi ba dang / byams snying rje byang chub kyi sems gsum rgyun du skye ba dang*/_ting 'dzin dang rtogs pa khyad par can rgyud la skye ba dang /_bla ma mnyes shing gsang mdzod dam pa gsung ba dang*/_lta sgom spyod pa'i bogs thon zhing mkha' 'gro sprin bzhin 'du ba dang /_'khor dang longs spyod che zhing snyan pa'i grags pa 'byung la/_mthar thug rdzogs pa'i sangs rgyas 'grub pa ste/_sgra thal 'gyur rtsa ba'i rgyud las/ bstan pa de las yon tan ni/_/dpag bsam shing dang yid bzhin nor/_/'dod 'jo'i ba dang 'dra ba las/_/yon tan dpag tu med pa 'thob/_/ces so/_/de las bsod nams rlabs po che thob pa ni/_bkod pa chen po las/_gang gi lha sku 'bum phrag bsgoms pa bas/_/bla ma'i sku la dmigs pa ma log na/_/bsod nams brgya phrag stong gi char mi 'gro/_/bsnyen sgrub bzlas brjod sa ya dung phyur bas/_/bla ma'i gsol tshig lan gsum brjod pa ni/_/nus pa 'bum phrag char yang mi phod do/_/rdzogs pa'i rim pa bskal ba'i bar du yang /_/gang gis 'du 'dzi spangs nas bsgoms pa bas/_bla ma rang sems dkyil du shar ba tsam/_/ bsod nams stong phrag nyi shus char mi phod/_/bla ma sgom dang bstod dang bsam pa yis/_/sangs rgyas 'bras bu cig char 'grub pa nges/_/zhes so/_/

gsum pa sgrub pas mnyes par bya ba ni/_bla mas gsungs pa'i gdams pa rnams bskyed rdzogs zung 'jug la sogs pa'i sgo nas nyams su len zhing gzhan yang de la 'god pa dang /_khyad par du tshe 'di blos btang 'khri ba btsan thabs su bcad/_ri dwags smas ma ltar gcig pur dben pa'i gnas su song ste mngon sum snying tig gi don la nyin mtshan du brtson pa ste/_yon tan ni chub pa rol pa'i rgyud las/_/_bskyed rim bskal pa gsum bsgoms pas/_/bsgrubs pas bla ma mnyes pa ni/_/bsod nams skad cig khyad par 'phags/_/zhes so/_/ mdor na lus longs spyod sgrub pa la sogs pa gang gi sgo nas kyang bla ma mnyes par bya'o//des ni dngos grub thams cad 'grub cing nyams chag bskangs la mtshams med pa lnga la sogs pa'i las kyi sgrib pa brlabs po che thams cad zad par 'byung te/_dam tshig mchog gi rgyud las/_dngos grub 'dod pa'i dad pa can/_/dngos grub bla ma mnyes las 'byung /_/de bzhin nyon mongs nye nyon mongs/_/nyes pa thams cad zad par 'gyur/_/zhes so/_/des na kun gyi thog mar bla ma mchod cing bkur bar bya'o/_/des ni bsod nams kyi tshogs thams cad rdzogs pa dang /_dka' thub dang brtul zhugs chen po thams cad brtan par 'gyur ba dang /_dkyil 'khor dang nye ba'i dkyil 'khor thams cad mchod pa dang /_rdo rje sems dpa' mnyes pa dang*/_thams cad mkhyen pa'i ye shes myur du thob par byed pa ste/_dpal sdom pa 'byung ba'i rgyud las/_mchod pa thams cad yongs spangs la/_/bla ma'i mchod pa yang dag brtsams/_/de mnyes pa la kun mkhyen pa'i/_/ye shes mchog de thob par 'gyur/_/bla med mdzad pa'i slob 

dpon ni/_/rdo rje sems dpa' rab mchod ni/_/de yis bsod nams ma bsags shing /_/dka' thub ma brten ci zhig yod/_/ces so/_/zhar la bla ma ma mnyes pa'i skyon dang /_nyes pa bshags pa'i tshad bstan pa gnyis las/_/_dang po ni bla ma la sgo gsum gyis rmi lam tsam du mos pa log cing brnyas na yang nyes pa bsam gyis mi khyab ste/_dam tshig bkod pa'i rgyud las/_rmi lam dus na lus ngag yid/_/gal te rdo rje slob dpon la/_/nyes pa phra mo tsam byas na/_khyi yi skye ba brgya blangs nas/_/rme sha can du skye bar 'gyur/_/de nas sems can dmyal ba yi/_/tsha grang gnyis ka'i sdug bsngal nyid/_/nyams su myong ba kho na 'o/_/zhes pa dang /_rdo rje phur pa'i rgyud las/_/slo dpon las ni dngos grub thob/_/gal te de la brnyes byed na/_/dmyal ba'i sdug bsngal rab tu 'thob/_/gal te de las thar na yang /_/bskal pa bye ba brgya stong du/_/dam chos ming yang mi thos so/_/zhes pa dang /_skyu 'phrul drwa ba'i rgyud las/_bla ma la ni smod pa dang /_/thugs dkrugs pa yi nyes pa ni/_/phyi yi rgya mtsho chen po la/_/chu de skra yis gtor nus pa/_/de yi tshad du sdug bsngal myong /_/rdo rje'i dmyal bar grags pa yin/_/zhes pa dang /_rdo rje mkha' 'gro'i rgyud las/_slob dpon smad par mi bya ste/_/'di ni sangs rgyas kun dang mnyam/_/slob dpon la ni gang smod pa/_/tshe 'di nyid la sdug bsngal 'byung /_/rims dang dug dang 'byig dug dang /_/DA ki rnams kyis gtses pa dang /_/gdon dang log 'dren gtum po yis/_/bsad nas sems can dmyal bar ltung /_/zhes so/_/nyes pa bshags pa'i tshad ni mos pa log pa dang / brnyas pa'i grangs bdun nam bcu tsam bshags pas 'dag cing lo grangs las 

'das na mi 'dag ste/_dam tshig bkod pa'i rgyud las/_/_gal te bla ma brnyas pa'i mis/_/_lan grangs bdun nam bcu dag la/_/'gyod pa byas te bshags pas 'byang /_/rang lo 'das nas bshags pa'i yul/_/rdo rje sems dpa' ma gnang ngo /_/zhes gsungs pas/_dus thams cad du bla ma'i 'khrul pa mi rtog cing yon tan dran par byas la/_sgo gsum g.yo sgyu dang zog khram med pas/_nad pas sman pa bsten pa'am/_gru pas mnyen pa bsten pa'am/_tshong pas ded dpon bsten pa'am 'gron pos skyel ma bstan pa ltar nyon mongs pa zhi bar bya ba dang / sdug bsngal gyi chu bo las brgal bar bya ba dang /_'dod pa'i 'bras bu 'grub par bya ba dang /_'khor ba'i 'jigs pa grol bar bya ba'i phyir rtag par gus pas rgyun mi chad par bla ma dam pa bsten par bya'o/_/ bzhi pa grogs kyi mtshan nyid kyang dam tshig gtsang zhing dag snang che ba/ dug lnga chung zhing shes rab che ba/_rang bzhin lhod cing blo yangs pa/_ngang rgyud ring zhing snying nye ba ste/_klong gsal las/_dam tshig gtsang ldan dag pa'i snang ba che/_/dug lnga'i shugs chung blo ldan khong yangs che/_/ngang rgyud ring zhing brtse ba'i grogs dang 'grogs/_/zhes so//_/de dang 'grogs pa'i yon tan ni/_gnas skabs su sgo gsum sgrub pa la brtson pas chos dang ldan zhing /_/mthar thug byang chub 'grub pa ste/_de nyid las/_grogs mchog dam pas chos ldan byang chub 'thob/_/ces so/_/de las ldog pa'i grogs dang 'grogs pa'i skyon ni/_yang de nyid las/_/_bde ba'i grogs spangs sdug bsngal nyid du 'gyur/_/zhes so/_/de bas na grogs dam pa sdom pa dang dam tshig la gnas shing /_lta sgom dang spyod pa 

mthun pa/_dka' thub dang dka' spyad bzod cing /_rtag tu dben pa la dga' ba/_snying rus dang sdug bsran che zhing skyo shas dang blo sna thung ba/dag snang dang mos gus che zhing nyon mongs dang rnam rtog chung ba/_shes rab dang snying rje che zhing sgo gsum rang rgyud dul ba/_phan 'dogs dang brtse gdung che zhing rtag tu phyi thag ring ba/_mi gzhi dang ngang rgyud ring zhing rang bzhin gyis lhod chags pa/_ci byed chos dang mthun pa'i skyes bu dam pa dang rtag tu 'grogs shing skad cig kyang mi 'bral bar bya'o/_/ lnga pa yo byad kyi mtshan nyid ni/_glong gsal las/_gsang sngags thabs kyi lam yin phyir/_rten 'brel yo byad rdza sa rnams bsag_/ces pas/_'tsho ba'i yo byad zas gos mtha' gnyis su ma lhung ba dang /_brten ba'i yo byad gsang sngags kyi dam rdzas sha lnga bdud rtsi lnga la sogs pa dang /_mtshon pa'i yo byad rdo rje dril bu thod rnga la sogs pa dang /_mthun pa'i yo byad sman dang rten 'brel zab mo la sogs pa dang /_mnyes pa'i yo byad dbang yon gtor tshogs la sogs pa dang /_mchog gi yo byad thos bsam sgom pa'i rtogs pa dang*/_de dang mthun pa'i dpe cha la sogs pa ste/_mdor na byang chub bsgrub pa la nye bar mkho ba'i mthun rkyen rnams tshang bar bya ste/_de nyid las/_phyag rten me tog dbang yon gtor tshogs rgyu/_/nyams len dus su khams kyi rten so btsal/_/mthun pa'i yo byad kun dang ldan par bya/_/zhes so/_de'i yon tan ni snga ma las/_yon tan kun ldan chos kyi dngos grub 'byung /_/zhes so/_/_ma tshang ba'i skyon ni snga ma las/_rten 'brel rdzas med dngos grub yal bar dor/_zhes so/_/

drug pa gnas kyi mtshan nyid ni/_spyir chos sgrub pa'i gnas dben zhing yid dang mthun pa/_chom rkun la sogs pa'i 'tshe ba med pa/_mthun rkyen sgrub par sla zhing rnam g.yeng shas chung ba/yul phyogs rang bzhin dge zhing sa dgra dang lam dgra med pa/_grub thob gong ma rnams kyi zhabs kyis bcags shing grub pa brnyes pa'i bzhugs gnas gangs ri'am/_mtsho gling ngam/_ri sul lam/ nags khrod dam/_lung stong ngam/_brag rdzong la sogs pa bzang zhing /_khyad par yang /_gsang ba snying thig nyams su len pa'i gnas ni rang bzhin gyis rig pa dwangs shing sa phyogs mtho ba/_shar gyi mdangs 'phrog cing /_nub kyi zer sdud pa/_/_nyi tshe ring zhing snga mor 'char ba/_chu 'jam zhing sdod bde ba/_'gal rkyen med cing mthun rkyen tshang ba'i lung stong ngam/_gangs ri'am/_ri rtse'am/_dur khrod dam/_brag rdzong la sogs pa bzang ste/_klong gsal las/_lung stong gangs khrod ri rtse dur khrod dam/_/shin tu dben pa dngas shing mtho ba'i sar/_/skal ldan skyes bu nyams len byed pa'i gnas/_/zhes so/_/de'ang lung stong ni dge sbyor rang bzhin gyis 'phel ba'o/_/gangs khrod ni rig pa dwangs ba'o/_/ri rtse ni rig pa gsal ba'o/_/dur khrod ni skyo shas skye ba'o/_/shin tu dben pa ni nyams 'phel ba'o/_/dwangs shing mtho ba ni dbyings rig gsal ba'o/_/gnas khyad par can der phyin pas/_gnas skabs su dge sbyor ngang gis 'phel zhing mthar thug dbyings rig la brtan pa myur du thob pa'i dgos pa yod de/_de nyid las/ bsam gtan 'phel zhing brtan pa myur du thob/_ces so/_/de las ldog pa'i gnas su phyin pa'i skyon yang /_snga ma las/_mtshan ldan gnas bral rkyen dbang 

nyid du 'gyur/_zhes so/_/bdun pa dus kyi mtshan nyid ni/_klong gsal las/_ngo* spyod dus kyi khyad par phyir/_mkhas pas dus gnad btsal bar bya/_zhes pas/ de yang ston sor me tog 'bras bu rgyas shing char rkang babs kyis chags pa dang / ston dang dgun bu chung bsil drod snyoms pa'i dus dang /_so ka me tog dang shing lo'i 'dab ma kha bye ba'i dus rnams mchog tu bzang ste/_de nyid las/_dbyar ma ston dang dgun chung dpyid kyi dus/_/zer gnyis dus ni mchog tu bshad pa yin/_/zhes pas/_las dang po pa la ngo sprod pa'i nyi ma'i dus ni snga dro rtse shaRa dang*/_phyi dro nub ka gnyis bzang ste mngon sum gsal zhing 'char snang rgya che ba'o/_/rgyun du nyams su len pa'i dus ni ston sor 'bras bu smin pas sgrub pa 'phel zhing bsgrub sla/_ston 'bras bu bcud sdud pas nang du khams smin zhing snying po'i don rtogs sla/_dgun chung bsil drod snyoms pas khams bde zhing sgom snying*'dod/_so ka rtsi shing*kha 'bus pas yon tan gsar du skye/_de las dus gzhan sa tshubs dang ser bu med cing nam mkha' dwangs pa'i tshe dbyings rig rgya che gsal ba'o/_/de ltar dus gnad shes pas gnas skabs su ngo 'phrod mgyogs shing /_mthar thug nyams kyi 'phel che ba ste/_snga ma de nyid las/[ ·]ngo 'phrod mgyogs shing nyams snang gong du 'phel/_zhes so/_/de las ldog pa'i skyon ni snga ma las/_mkhas pas dus gnad bstan par ma byas na/_ngo bo 'gagaH cing nyams kyi 'phel dang bral/_zhes so/_/de lta bu'i dus dang gnas su bsam gtan gyi khang pa dbyar 'jag ma dang smyug ma'i bsil khar la sogs pa dang / dgun sa phug dang brag phug dro ba dang /_ston dpyid bsil drod snyoms pa'i rdo 

khang la sogs par yid dang mthun par rab gcig pur bsgom/_'bring mtshas dang 'dag sbyar bya/_tha ma'ang grogs khyad par can las gzhan dang mi 'grogs par mngon sum gyi don la bsgom pa'i blo khyad par can ni mtshan nyid bdun gyis gdams pa la 'jug pa'i rgyu bstan pa'o/_/ don gnyis pa phun sum tshogs pa lnga'i gleng gzhi'i gdams pa mdor bstan pa ni/_sgra thal 'gyur las/_lugs ni gleng gzhi rnam pa gnyis/_/_gzhan las khyad par 'phags don du/_/thun mong min pas khyad par te/_/_theg pa kun las 'phangs pa'i rtags/_/thun mong gleng gzhi'i rgyu dang rkyen/_/_gzhan dang lung tsam sgo bstun phyir/_/thun mong ba zhes grags pa 'o/_/zhes gsungs pas/_'di la thun mong dang thun mong ma yin pa'i gleng gzhi gnyis las/_thun mong gi gleng gzhi thog mar ston pa ni/_theg pa thun mong pa rgyu dang rkyen gyi rnam pa du mas sems lam du byed pa rnams la yang ston pa'i byon tshul la sogs pa phun sum tshogs pa'i gleng gzhi zar ma brtsegs su yod na/'dir de rnam pas ches lhag pa rdo rje snying po ye shes lam du byed pa'i theg pa la/_ston pa'i byon tshul la sogs pa ngo mtshar rmad du byung ba yod do zhes rgyu ston pa'i thugs rje/_rkyen gdul bya'i mos pa/_dgos byed phyi rabs kyi 'gro ba drang ba'i phyir/_theg pa gzhan dang phun sum tshogs pa'i lung tsam sgo bstun te 'dir re zhig brjod na/ 'o skol gyi ston pa dpal kun tu bzang po nyid/_gzhi gdod ma'i gnas lugs ngo bo rang bzhin thugs rje rnam pa gsum ste/_sku gsum 'du 'bral med pa'i dgongs pas/_thugs rig pa rang byung gi rgyal po g.yos te ngo bos rgyu byas/_rang 

bzhin gyis yul byas/_thugs rjes yul spyod pa'i rkyen byas te shar ba las/ skad cig ma gcig la ngo bo ye nas stong pa chos sku/_rang bzhin 'od du gsal ba'i longs sku/_thugs rje kun la khyab pa'i sprul skur rtogs pas/_sku gsum 'du 'bral med pa'i dgongs pa rang la shar ba rig nas gzhi thog de nyid du byang chub nas/_sgyu 'phrul dra ba las/_skad cig gcig gis bye brag phyed/_/skad cig gcig gis rdzogs sangs rgyas/_/zhes pa'i don mngon du gyur nas gdod ma'i sangs rgyas nyid du lhun gyis grub nas sangs rgyas dang sems can kun la lam srol btod pa'i 'byung gnas chen mor gdod ma'i gzhi thag nyid du ye ji bzhin par sku gsum 'du 'bral med pa'i dgongs pa la dus gsum 'pho 'gyur med par bzhugs so/_/'di'i dus na gnas phun sum tshogs pa chos kyi dbyings spros pa thams cad dang bral ba/_ston pa phun sum tshogs pa rang shes rig gi rgyal po thugs rje'i cha tsam las phyir ma 'phros par sgo lnga'i rig pa ltar thim la ma rmugs par nang rang gsal du thams cad mkhyen pa'i ye shes gzhi gnas kyi thugs rjer bzhugs pa las ye shes rin po che'i sbubs na rang snang sku dang ye shes su ngang 'od gsal ba las/_'khor phun sum tshogs pa nyid du brda btags te gang la yang ma phye mi 'byed 'byed pa med pa'i chos nyid klong yangs pa'i chos phun sum tshogs pa zhi ba chen po nyid kyi dgongs pa la rol zhing /_dus phun sum tshogs pa chos nyid la 'gyur ba med pa'i rang bzhin gdod ma'i gzhir snang chen po nyid du dus gsum ma grub pa mnyam pa nyid kyi dus/ spros pa dang mtshan ma gang du yang ma nges pa'i dus zhes rang bzhin gyi rnam par 

dag pa'i ngang der bzhugs pa ni/_de bzhin gshegs pa thams cad kyi gsang ba'i lam/_ye shes rin po che'i rgyud las/_chos kyi pho brang na rang byung rig pa'i rgyal po 'khor ye shes rgya mtsho'i tshogs la zhing khams gsum theg pa'i snang ba rang la rang chas su bstan pas chos zad pa'i ngang du thim mo zhes gsungs pa'i dgongs pa'i bskal pa chen po gcig gi bar la mnyam par bzhag ste/_nang gsal ye shes rin po che'i sbubs las phyi rgya ma ral bar bzhugs pa ni gdod ma'i ka dag 'od gsal rdo rje snying po'i zhing khams rang bzhin gyis dag pa na lhun gyis grub par bzhugs pa'o/_/de nas longs spyod rdzogs pa dang sprul pa'i skur rim gyis rang byon pa ni/_a ti bkod pa chen po las/_nga ni mi shig rdo rje las/_/phyi rol dmigs pa gcig kyang med//nang du yid g.yos rig rig chas/_/'byed med rgyu las rlung gis phul//_mi rtog rtse gcig sa bon las/_/ 'phen pa'i ye shes nyid kyis bskyod/_/mun dang snang mtshams lhums su zhugs/_/thabs ni pha'i cha shes rab ma/_/lhun grub stong pa'i yul la shar/_/ zhes gsungs pa'i don rgya cher bshad na/_gdod ma'i ngang chos kyi spros gzhi mtha' gang du'ang ma lhung ba'i dbyings su bskal pa chen po gcig sku gsum 'du 'bral med pa'i dgongs par nang gsal du bzhugs pa nyid las/slar yang phyir gsal du bzheng bar bzhed de/_thugs rje rang byung gi ye shes chen po nyid rnam par g.yos pa las/_rgyal ba longs spyod rdzogs pa'i sku rgyan dang kha dog gi 'khor lo rang byung du byon no//'di'i dus na thugs rje rang byung gi ye shes su rang byung bas 'od zer gyi 'phro 'du las mdzad pa sum cu rtsa drug gi rgyur rang byung /

gnas pa 'od kyi thig le las gnas phun sum tshogs pa drug cu tham par gnas par mdzad/_/_de nyid kyi rang bzhin gyis byin rlabs las/_sangs rgyas kyi sku 'bum phrag khrag khrig dpag tu med cing brjod kyi mi lang ba rnams mthong ba rnam par dag pa'i spyan gyi dkyil 'khor la snang*/sku de dag kyang nyid kyi 'od kyi kha dog las rigs lnga'i sangs rgyas su 'dus shing rigs las mngon par byung ngo /_/de'i tshe ljags kyi dbang po las 'od zer dpag tu med pa 'phros pa thams cad las gsung rang byung gi yi ge drug gi sgrar rang byung ste/_sems can thams cad bla na med pa'i byang chub la 'god do/_/zhes lan gsum du byung ba nyid thugs ye shes rnam par dag pa las/_rang byung gi ye shes rang shes rig gi rgyal po kun tu bzang po nyid du rang byung nas/_rang bzhin gyi dmigs pa med pa'i thugs rje phyogs bcur 'phros so/_/de nyid kyi ngang la sangs rgyas rnam par snang mdzad chen po'i sku mtshan dang dpe byad du 'bar ba las rdo rje mi bskyod pa dang / rin chen 'byung ldan la sogs pas bskor ba'i dkyil 'khor 'bum phrag bsam gyis mi khyab cing /_grangs med dpag gis mi lang ba rnams chos nyid kun tu bzang po nyid kyi longs spyod du 'dus pa dang /_rdzogs pa chen po'i skur 'od 'bar ro/_/_/de bzhin du mi bskyod pa dang /_rin chen 'byung ldan dang /_'od dpag med dang /_don yod grub pa la sogs pa'i sangs rgyas grangs med pa so so'i dkyil 'khor dang bcas pa nyid kyi longs spyod chos sku'i ston pa la 'dus shing rdzogs pa chen po'i skar 'od 'bar ro/_/de ltar yan lag bcu gnyis su byung bas chos thams cad kyi longs spyod rnam par dag pa nyid la longs spyod 

cing rdzogs so/_/de'i tshe na chos thams cad kyi rang bzhin dri ma med cing rdul dang bral ba rnyed do/_/de nas thugs yid du rang byung las thugs yid ces bya ste/ yul gcig dang du ma la dgongs pa rang byung rang shar du byung ngo /_/de'i tsher na 'od khyim rnam par dag pa shin tu bkod legs pa'i gnas rnam par dag pa'i khang bu brtsegs pa ni/_ston pa rnam par dag pa rang shes rig gi rgyal po rnam par snang mdzad gang chen mtsho zhes bya ba/_dkyil 'khor thams cad kyi mnga' bdag tu rang byon te rdzogs pa chen po'i skur 'od 'bar ro//de bzhin du mi bskyod pa dang /_rin chen 'byung ldan dang /_'od dpag med dang /_don yod grub pa gang chen mtsho zhes bya ba so so'i rigs kyi dkyil 'khor thams cad kyi mnga' bdag tu rang byon te rdzogs pa chen po'i skur 'od 'bar ro/_/_'di'i dus na sku gsung thugs rang byung byas pa med pa med pa'i bstan pa rin po che'i ngang las mi g.yo/_mi 'byung /_mi gnas/_mi len/_mi 'dor zhing mi bskyod pa nyid du rang byung ngo /_/de'i tshe rigs lnga'i sangs rgyas de dag gi gdul bya ma yin/_ston pa nyid dang ngo bo gcig pas 'dul byed rin po che mdzes pa'i 'khor tshom bu 'bum phrag grangs med pa gtso bo la mngon par phyogs par bskor ba ltar/_snang ba thams cad kyang ston pa nyid kyi sku dang /_gsung dang /_thug dang /_yon tan dang / phrin las nyid las 'phro zhing 'du'o/_/_/de ltar snang ba'i sangs rgyas kyi zhing khams chen po de nyid ston pa thugs rje chen po nyid las gzhan la mi snang ba'i phyir/_steng dang 'og dang phyogs bcu'i 'jig rten ma yin zhing /_thams cad 'od gsal gyi zhing khams rnam dag stug po bkod pa bde ba'i zhing sangs rgyas 

dpag tu med cing brjod kyis mi lang ba dag tu rang byung ste lham me lhan ne lhang nger snang ba thams cad kyang rang byung ye shes kyi ngang rang rig rang gsal ba nyid tshangs par rnga sgra'i zhing khams na/_sku'i 'od la zhugs shing gsung gi zer la rol pa nyid thugs kyi dgongs pa la bzhugs pas/_sku gsum 'du 'bral med par lhun gyis grub pa'o/_/de nas rang byung gi ye shes thugs rje chen po de nyid rang g.yos pa las/_sprul pa'i sku nyid du rnam par 'phrul te/_'di ni bskal pa chen po bdun gyi 'og tu ma rig pa 'khrul pa bdag tu 'dzin byed gyi rtog pa las/ rgyu 'khor ba'i yid kyi chos nyid ma dag pas rkyen byas pas cha med pa'i nyon mongs pas gzhi byas/_yul 'od dang 'od khyim la bdag rtog gi cha phra mo kha phyir bltas pa las bdag po'i rkyen zhes dus g.yo bas rkyen byas/_yul lhun grub kyi yon tan du ma shes yon tan skyon du song ba las/_dmigs pa'i rkyen sku dang ye shes la bdag tu spyod pa'i rgyu'i cha tsam pas dmigs pa so so'i kha dog gis rkyen byas so/_/_/de ltar chos kyi sku dang sprul pa'i sku gnyis longs spyod rdzogs pa'i sku la dus mtshungs pas chos sku spros pa med pa'i gnas lugs las/_rang byung gi ye shes kha phyir 'khyal ba las/_de nyid ma dag pa la dus mtshungs pa de ma thag pa'i rkyen zhes bya'o/_/'di dag gi dus rnams su gzhi med pa las rang gi rang rkyen du 'jug pa nyid la rkyen zhes bya'o/_/'di'i dus na rnam pa thams cad mkhyen pa'i ye shes nyid yon tan gyi rtsal du mar snang ba las thabs zhes rtog pa rang shar bas pha'i rgyu byas/_mtshan nyid 'dzin pa'i ye shes lnga'i rtsal yon tan skyon du song ba las shes rab ces shes rig phyogs med du gsal bas rkyen 

byas/_rgyu rkyen 'dzom pa las chos nyid kun tu bzang mo chos thams cad kyi gzhi ma ston pa sangs rgyas bcom ldan 'das kyi sku yon tan sna tshogs pa nyid du shar ro/_/dkyil 'khor thams cad kyi mnga' bdag de nyid kyis snang cha las mtshan dang dpe byad phun sum tshogs pa rdo rje 'chang gi sku yon tan thams cad rdzogs pa'i khyad par du byung ba ni 'du ba khyad par gyi rten mngon par bsgrubs pa las byung ba ste/_longs sku rang snang rnam par dag pa dang de'i snang cha las mngon par grub pa'i mtshan rdzogs rdo rje 'chang gi sku rigs lnga'i tshom bu 'bum phrag dpag tu med pas snang ba 'di dag bsod nams rnam par dag pas/_sku snang la rang bzhin med pa chu'i zla ba lta bu las kyi bsags pa rnam par dag pas rang byung gi ye shes thugs kyi shes rab klong rdol nas rnam pa thams cad mkhyen pa la longs spyod pa'o/_/de ltar snang mdzad rdo rje 'chang chen po rang bzhin gyi yon tan rdzogs pa'i skur rang byon pa ni 'gro ba'i mos pa rnam par dag pa'i mthu dang /_sems can gyi rgyud la phrin las sna tshogs pa'i 'jug pa rnam par dag pa las/_lhun gyis grub par rang byung ba'o/_/de ltar rang snang rnam par dag pa bde ba'i zhing chos kyi sku'i ston pa tshom bu'i dkyil 'khor sku gsum 'du 'bral med pa'i dgongs pa bzhugs pa thams cad kyang phun sum tshogs pa lnga'i rang bzhin du longs spyod rdzogs te/_gnas phun sum tshogs pa chos kyi dbyings rnam par dag pa dpag tu med cing dmigs su mi tshud pa na/_ston pa phun sum tshogs pa kun tu bzang po rang bzhin gyi mdzad pa ma lus pa lhun gyis grub par mdzad cing*/ 'khor phun sum tshogs pa nyid las mi gzhan pa'i sku dang ye shes kyi snang char 

longs spyod rdzogs pa dang de'i rtsal las lhun gyis grub pa'i rdo rje 'chang 'bum phrag grangs med pa la/_chos phun sum tshogs pa rang bzhin chos kyi rdo rje sus kyang 'dus ma byas pa rang byung 'od gsal gyi dgongs pa chen po/_dus phun sum tshogs pa chos nyid la mthong ba rnam par dag pa'i tshe tshig dang yi ge las 'das rang byung rang shar du gsungs te/_sangs rgyas sras gcig gi rgyud las/ ston pa kun bzang yab yum gyis/_/rang bzhin klong nas bka' stsal pa/_/ gnas lugs rang snang 'khor rnams gson/_/nyag gcig rang byung ye shes nyid/_/_sangs rgyas kun gyi sras gcig yin/_/zhes so/_/'di'i dus na sku'i phyi'i mdzad pa bzhi ni/_mi 'gyur ba dang /_mi 'ong ba dang /_mi 'gro ba dang /_mi gnas pa nyid do/_/nang gi bzhi ni/_mi snang ba dang /_mi mdzad pa dang /_mi 'phra ba dang /_mi 'du ba'o/_/_/gsang ba'i bzhi ni/_lhang nge ba dang /_/_lhan ne ba dang / lhag ge ba dang /_thal le ba'o/_/gsung gi phyi'i mdzad pa bzhi ni/_brjod du med pa dang /_bstan du med pa dang /_bltar med pa dang /_cung zad med pa'o/_/nang gi bzhi ni/_rang bzhin du dang /_gyin 'da' dang /_yul can ma yin pa dang /_du ma med pa'o/_/_/gsang ba'i bzhi ni/_so ma dang /_gnyug ma dang /_rnal ma dang / ma bcos pa'o/_/thugs kyi phyi'i mdzad pa bzhi ni/_dri ma med pa'i ting nge 'dzin dang /_seng+ge rnam par bsgyings pa'i ting nge 'dzin dang /_dpal bar 'gro ba'i ting nge 'dzin dang /_yid bzhin nor bu'i tog gi ting nge 'dzin no/_/nang gi bzhi ni| rgyal mtshan gyi rtse mo rnam par rol pa dang /_glog gi phreng ba dang /_'khor lo chen po dang*/_'od 'bar ba'i ting nge 'dzin no/_/gsang ba'i bzhi ni/_phyag rgya zil 

gyis gnon pa dang /_'bar chen mnyam pa dang /_chos nyid sna tshogs pa dang / rnam par bkod pa rang snang rol pa zhes bya ba'i ting nge 'dzin to//de ltar sku gsung thugs kyi che ba'i yon tan sum cu rtsa drug ni ston pa kun tu bzang po nyid kyi rang bzhin gyi mdzad pa zhes bya'o/_/de dag rnams kyang ngo bo'i gnas pa tsam las sku'i mdzad pa bcu gnyis su byung bas chos kyi sku tsam gyi mdzad pa ma lus pa rdzogs par mdzad do//rang bzhin gyi cha nas gnas pa tsam las gsung gi mdzad pa bcu gnyis su byung bas longs sku 'gags pa med pa'i cha tsam la longs spyod rdzogs pa'i mtshan nyid rdzogs par mdzad do/_/thugs rje'i rtsal 'gags pa med pa tsam du gnas pa las/_/_thugs kyi mdzad pa bcu gnyis mnyam gzhag gi dus na ma phye mi 'byed do/_/_rjes la snang ba rang snang ba dang / gsal la mi rtog pa dang /_yid la bdag tu med pas sprul pa'i sku'i mtshan nyid rdzogs par mdzad do/_/de ltar gdod ma'i gzhi las rang snang 'od gsal gyi zhing khams su bzhengs te/_sku gsum gyi snang ba ma lus pa rdzogs par mdzad pa ni zhi ba chos kyi sku'i gnas lugs so/_/de nyid kyi chos sku la bya ba dang byed pa'i yul las 'das pas rtsal dang mtshon pa'i ris med do/_/longs sku dang sprul sku las rnam par 'phrul te/_'gro ba'i gnas dang /_ston pa'i byon tshul ni/_de nas zab pa longs sku'i snang cha'i rtsal las rgya che ba longs spyod rdzogs pa'i skur byon pa ni/_phun sum tshogs pa lnga'i sgo nas gnang ste/_gnas phun sum tshogs pa rnam dag stug po bkod par/_ston pa phun sum tshogs pa rnam par snang mdzad gang chen mtsho'i byang chub mchog gi phyag rgya 'khor lo rin po che'i khong seng las 

pad+ma'i sdong po chen po'i ze ba dang /_phrum phrum dang /_snying po rnams kyi steng na stong gsum gyi 'jig rten nyi shu rtsa lnga brtsegs mar gnas pa'i dbus snying po la gnas pa'i bcu gsum pa na gzhi dang snying po me tog gis brgyan pa'i 'jig rten gyi khams mi mjed ces bya ba gling bzhi ri rab dang bcas pa bye ba phrag brgyas legs par bkod pa 'di nyid gnas so/_/de ltar brtsegs ma'i 'jig rten de dag kyang yas man du rgya theb brtsegs pa lta bu la/_phan tshun du za 'og gi gur khyim bkram pa lta bu na ston pa dang /_bstan pa dang /_'khor dang /_chos dang /_dus phun sum tshogs pa lnga lnga'i rang bzhin dpag tu med pas brgyan pa'o/_/zhabs kyi skyil mo krung man chad la zhing khams chen po bcu drug gnas pa ni/_yan man du rin po che'i gdugs rnam par brtsegs pa lta bu la/_phan tshun 'bru'i phung po dpag tu med pa bkram pa lta bu gang la gang 'dul gyi ston pa dang chos kyi brgyan pa'o/_/ba spu'i bu ga thams cad nas spos chu'i rgyun gang chen mtsho babs pa thams cad las 'jig rten gyi khams gang chen mtsho'i dbyibs dang/ rnam pa dpag tu med pas brgyan pa na rnam par snang mdzad gang chen mtsho bzhugs pa thams cad las snga ma bzhin du 'jig rten gyi khams gang chen mtsho rnam par bkod pa na yang rnam par snang mdzad gang chen mtsho la snga ma bzhin du bkod pa ste/_'jig rten dang ston pas nam mkhas gar khyab par snang ba ni sems can yang de tsam du khyab pa rnams gdul ba'i phyir snang ba kho nar zad do/_/de bzhin du shar phyogs su rdo rje mi bskyod pa gang chen mtsho'i bdud 'dul gyi phyag rgya las rdo rje rin po che'i khong seng na rdo rje brgyan pa'i 'jig rten gyi 

khams nyi shu rtsa lnga nas sku la zhing khams bstan pa snga ma bzhin du nam mkha'i mtha' dang mnyam par gnas shing /_lho'i phyogs su rin chen 'byung ldan gang chen mtsho'i mchod sbyin las nor bu rin po che'i khong seng la rin po che'i brgyan pa'i zhing khams brtsegs ma la sogs pa snga ma bzhin bsam gyis mi khyab cing / nub phyogs su snang ba mtha' yas gang chen mtsho'i mnyam gzhag gi steng na pad+ma'i khong seng la pad+ma chen po'i steng nam/_pad+ma brtsegs pa'i 'jig rten gyi khams snga ma bzhin du 'byams klas shing /_/_byang phyogs su don yod grub pa gang chen mtsho'i skyabs sbyin las rdo rje rgya gram gyi khong seng nas pad+ma'i sdong po la/_las rab grub pa'i 'jig rten gyi khams nyi shu rtsa lnga snga ma bzhin gnas pas/nam mkha'i dbyings kyi mtha' klas par sems can gyi khams kyis rnam pa khyab pa thams cad du/_de bzhin gshegs pa de dag gis khyab cing gang la gang 'dul gyi ston pa dang /_'khor dang chos la sogs phyi ma'i mtha'i mur thug pa thams cad du gnas pa ni tshangs chen gyi bskal pa chen po gcig ste/_dpal kun tu bzang po gzhi thog nas byang chub pa de'i 'dul zhing chen po gcig tu lhun gyis grub pas/_sems can thams cad 'khor ba las ma grol gyi bar du bzhugs nas sku gsung thugs mi zad pa rgyan gyi 'khor los 'jig rten dang bskal pa chen po de dag tu gang gis 'dul ba'i sangs rgyas kyi rnam pa dang /_chos dang / dge 'dun dang /_drang srong dang /_bram ze dang /_tshangs pa dang /_brgya byin la sogs pa'i rnam par sprul nas rang bzhin shugs kyang mdzad pas/_'khor ba stongs par mdzad pa ni/_tshangs chen la brten pa'i 'jig rten zhes bya ste 'dul 

byed kyi ston pa rnam par dag pas khol bur sems can gyi don byed pa'o/_/ 'jig rten gyi khams dang stong pa nyid gnas pa'i yul sems can thams cad theg pa gsum gyis btul te/_/_mthar rdo rje snying po'i theg par bkod nas sems can gcig tsam yang mi gnas par sangs rgyas pa na kun tu bzang po'i mdzad pa mthar phyin te/tshangs chen gyi bskal ba chen po stong pa zhes bya'o/_/de ltar gang chen mtsho rigs lnga'i sangs rgyas de dag gis bstan pa ni rang byung gi yi ge chen po sus kyang bkod pa med par rang snang ba ni theg pa chen po'i chos kyi rnga sgra rgyun mi 'chad pa'o/_/dus phun sum tshogs pa ni chos nyid la 'gyur pa med pa'o/_/'khor phun sum tshogs pa ni rigs lnga'i sangs rgyas dpag tu med pa rnams so/_/de ltar tshangs chen gyi bskal pa la rnam dag stug po bkod pa'i zhing na bzhugs pa'i ston pa gang chen mtsho ji snyed pa de dag kyang mdzad pa sum cu rtsa drug gi ngo bor bzhugs te/_de yang longs sku'i dus na sku'i phyi'i mdzad pa bzhi ni/_sku snang ba la rang bzhin med pas rdos bcas rnam par dag par mdzad/ ye shes kyi zhal phyag tu rdzogs pas sku rang gi ngo bo'i mdzad pa ma lus pa rdzogs par mdzad/_'od kyi zhal phyag tu gsal bas rang snang rang grol bar mdzad/ shes rab kyi zhal phyag gi rnam par snang bas mkhyen pa yongs su rdzogs pa'i mdzad pa ma lus pa rdzogs par mdzad do/_/nang gi bzhi ni/_mtshan bzang po sum cu rtsa gnyis 'od zer gyi rnam par byung bas sku'i yon tan ma lus pa rdzogs par mdzad/_dpe byad bzang po brgyad cus brgyan pas rnam par dag pa'i chos nyid kyi mdzad pa ma lus pa rdzogs par mdzad/_sku las 'od zer gyi tshogs 

dpag tu med pa byung bas sangs rgyas kyi khyad par gyi yon tan ma lus pa rdzogs par mdzad/_zhal phyogs kun tu thal ler bzhugs pas longs spyod pa'i mtshan nyid ma lus rdzogs par mdzad do/_/sku'i gsang ba'i mdzad pa bzhi ni/_mdun dang rgyab med par bzhugs pas snang cha ma lus pa rdzogs par mdzad/_nang nas bltas na phyi gsal ba nyid du bzhugs pas stong cha'i mdzad pa ma lus pa rdzogs par mdzad/_/phyi nas bltas na nang gsal ba nyid du bzhugs pas gnyis su med pa'i yon tan ma lus pa rdzogs par mdzad/_/rtse mo phyogs kun tu zang thal bar bsgrubs pa'i gnas 'gag pa med pa'i mdzad pa ma lus pa rdzogs par mdzad do/_/gsung gi phyi'i mdzad pa bzhi ni/_rang byung gi yi ge drug ljags kyi dbang po las 'phros pas bdag tu med pa'i chos nyid kyi mdzad pa ma lus pa rdzogs par mdzad/_de yab kyi zhal du zhugs pas mtshan ma med pa'i chos la longs spyod do/_/de yum gyi mkha' las thon pas gnyis su med pa'i chos nyid la longs spyod do/_/_/de rab tu 'phro zhing 'dus pa las chos thams cad rang bzhin med pa'i mdzad pa ma lus pa rdzogs par mdzad do/_/nang gi bzhi ni/ rang gi ngo bo bshad pas chos thams cad brjod du med pa'i rang sgra la dbang bsgyur ro/_/tshig tsam ma yin pas smra bsam las 'das pa'i chos nyid la longs spyod do/_/sgra thams cad rang sar dag pas mngon par 'du mi byed pa'i chos nyid la longs spyod do/_kha dog dpag tu med pa'i 'od zhal gyi dkyil 'khor las 'phros pas gdul bya 'dul byed kyi chos la longs spyod do/_/gsung gi gsang ba'i mdzad pa bzhi ni/_sku'i sbyor ba rnam par dag pas rang byung gi chos la 

longs spyod do/_/gsung gi sbyor ba rnam par dag pas zag pa med pa'i chos la longs spyod do/_/thugs kyi sbyor ba rnam par dag pas thams cad mkhyen pa nyid kyi ye shes la longs spyod do/_/zhal gyi sbyor ba rnam par dag pas thams cad mkhyen pa'i chos rnams la longs spyod do/_/de ni skye ba med pa'i chos nyid kyi rang sgrar byung ba'o/_/thugs kyi phyi'i mdzad pa bzhi ni/_mngon par 'du mi byed pa'i ting nge 'dzin la mnyam par bzhag pas/_bya ba dang rtog pa'i mdzad pa rnams mkhyen/_ye shes kyi mthong ba rnam par dag pa'i ting nge 'dzin la mnyam par bzhag pas mkhyen pa yongs su rdzogs pa'i mdzad pa yongs su rdzogs par mdzad/_chos rnam par dag pa'i ting nge 'dzin la mnyam par bzhag pas chos spyi dang rang gi mtshan nyid ma lus pa mkhyen par mdzad/_zag pa med pa'i ting nge 'dzin la mnyam par bzhag pas rnam par dag pa'i rol pa ma lus pa rdzogs par mdzad do/_/de ni gnas pa'i cha nas byung ba'o/_/nang gi bzhi ni me long lta bu'i ye shes kyi mkhyen cha nang du gsal bas dpe thams cad la longs spyod do/_/ mnyam pa nyid kyi ye shes kyi mkhyen cha nang du gsal bas don thams cad la longs spyod do/_/so sor rtogs pa'i ye shes kyi mkhyen cha nang du gsal bas dbang po rnams la longs spyod do/_/bya ba grub pa'i ye shes kyi mkhyen cha nang du gsal bas chos thams cad dang bral ba la longs spyod do/_/de dag ni gsal ba'i cha nas byung ba'o/_/gsang ba'i bzhi ni/_gsal stong dbyer med du bzhugs pas yul shes gnyis med du gsal/_snang stong dbyer med du bzhugs pas 'khor 'das gnyis med du gsal/_/_rig stong dbyer med du bzhugs pas 

gzung 'dzin gnyis med du gsal/_lus sems dbyer med du bzhugs pas gzung 'dzin gyi rtog mthar chod pa'o/_/de dag ni rang bzhin bzhugs tshul gyi cha nas byung ba'o/_/de ltar bcu gnyis kyis longs sku'i thugs ye shes gnyis med kyi dgongs pa dran bsam rang rgyud du zhen pa'i 'jig rten rtog pa las grol ba'o/_/'di dag kyang gzung ba'i yul du ni ma yin la mkhyen pa'i cha tsam las dgongs pa'o/_/de ltar longs sku las rgyal ba sprul pa'i skur byon pa ni thugs rang byung gi ye shes dpyod byed kha phyed bltas pa las/_'gro ba'i 'dul byed du da pal rdo rje sems dpa' nyid zhi ba dang khro bo'i rang bzhin sna tshogs pas sangs rgyas thams cad kyi mnga' bdag tu rang byung ste ston pa phun sum tshogs par lhun gyis grub pa'o/_/bstan pa phun sum tshogs pa ni rang bzhin rdzogs pa chen po 'od gsal ba'i dgongs pa'o/_/'khor phun sum tshogs pa ni rang gi thugs rje las 'gro ba'i 'dul byed du sprul pa phyag na rdo rje la sogs pa'o/_/dus phun sum tshogs pa ni gnyis med rang snang chen po'i dus na'o/_/gnas phun sum tshogs pa ni ye shes stug po bkod pa'i zhing na'o/_/ston pas gsung tshul ni tshig sdeb sbyor legs pa'i sgo nas so/_/de dag gi sku gsum ji ltar 'char ba'i tshul phun sum tshogs pa lnga'i rang bzhin skyir bstan nas/_khyad par du chos dang ston pa phun sum tshogs pa bye brag tu bshad pa na/_gnas phun sum tshogs pa 'og min chos kyi dbyings kyi pho brang du chos dang longs spyod rdzogs pa'i sangs rgyas de dag gi thugs ye shes gnyis su med pa las 'gro ba 'dul byed du rang byon pa'i ston pa phun sum tshogs pa dpal drug pa rdo rje 'chang chen pos 'khor phun 

sum tshogs pa chos dbyings rigs kyi mkha' 'gro rdo rje rigs/_rdo rje phag mo la rigs bzhi'i mkha' 'gro bsam gyis mi khyab pas bskor ba las/chos phun sum tshogs pa klong gsal nyi ma'i rgyud/_dus phun sum tshogs pa bskal pa kun gyi sngon thog tu gsungs te/_don gsal me long las/_ye shes khyab gdal chos kyi pho brang du/_/cir yang ma grub chos dbyings gsal ba'i yum/_/kun tu bzang mo rigs bzhi'i mkha' 'gro dang /_/DA ki grangs las 'das pa'i 'khor tshogs la/_/kun tu bzang mo klong gsal nyi ma'i rgyud/_/bshad de brgyud nas shrI sid+ha yis/_/'di rgyud bcu bdun bdag la rdzogs par gtad/_/ces so/_/de nas skye dgu rnams kyi tshe lo dpag tu med pa'i dus su bskal ba dang po dga' ldan brtsegs pa zhes bya ba la/_gnas phun sum tshogs pa 'dzam gling lho phyogs su me tog pad+ma'i sdong po 'dab ma stong dang ldan pa la ston pa rdo rje 'chang nyid byis pa gzhon nu'i gzugs su 'khrungs pa'i tshul bstan pa'i g.yas g.yon du lha'i bu nyi ma rab tu snang byed dang /_zla ba dri ma med pa gnyis rdzus te skyes shing /_'dab ma stong la bskal pa bzang po'i sangs rgyas stong khye'u gzhon nu sprul pa'i sku'i cha byad dang ldan par sprul te bzhugs pa ni/_bskal pa bzang po 'di la sangs rgyas stong gis 'dul bar dgongs pa'o/_/de yang ston pa nyid 'od gsal chos sku'i bstan pas gdul bya mang rab rnams 'dul ba la dgongs nas/_seng ge drang srong glang po gsum gyi bzhugs stangs gsum dang /_sku gsum gyi gzigs stangs gsum gyi tshul gyis/_chos phun sum tshogs pa sgra thal 'gyur rtsa ba'i rgyud la sogs pa mngon sum snying thig gi bstan pa rnams/_dus phun sum tshogs pa 

bskal pa bzang po 'di'i thog ma la gsungs so/_/de skad du bkod pa chen po las/_gdul bya'i dang po bskal pa las/_/skye dgu'i tshe lo dpag med dus// brdzus nas skyes bu gdul bya ni/_/nyi ma rab tu snang byed dang /_/zla ba dri med ces bya la/_/nga ni lta stangs gsum dang bcas/_/pad+ma chu yi snying po las/_/me yi bde ba bzung nas 'ongs/_/yul de dga' ldan brtsegs par grags/_/lo brgyad mdzes pa'i zur phud can/_kha dog dkar po'i lus blangs so/_/'khor ni sangs rgyas stong phrag gcig_/rang rang 'dul ba'i phyag rgyar ldan/_/'bum phrag dag ni drug cu bzhi/_/'od thig yang zhun bcu bdun ni/_/nam mkha' 'od snang ye shes 'bar/_/bstan pa'i bu gcig sgra dang bral/_/yang tig snying po'i rtags su 'o/_/zhes so/_/de nas skye dgu rnams kyi tshe lo bye ba gcig thub pa na thams cad kyang 'byung bzhi 'dus pa'i 'od kyi sgo nga las skye ba sha stag ste/_/de'i tshe gnas phun sum tshogs pa 'jig rten mi mjed ces bya bar ston pa rdo rje 'chang chen po 'od lnga 'dus pa'i sgo nga las gzhon nu lo bcu drug gi tshod tsam du khye'u 'od mi 'khrugs pa zhes bya bar sprul nas byon te/_'khor phun sum tshogs pa yid snyung rdo rje ma la sogs pa rigs bzhi'i mkha' 'gro 'bum phrag gnyis/ chos phun sum tshogs pa sku gsung thugs yon tan phrin las kyi rgyud lnga/_dus phun sum tshogs pa tshe lo bye ba gcig thub pa na gsungs te/_snga ma de nyid las/ de nas tshe lo bye ba la/_/sgo nga las skyes gzugs dag byung /_/'byung lnga 'dus pa'i sgo nga las/_/rgyu rkyen 'dzoms nas bdag lus rdzogs/_/bcu drug mdzes pa'i tshul du 'ong /_/mda' gang 'od kyi rang lus brgyan/_/shes rab cha las 

bskyed pa yis//_mkha' 'gro'i tshogs ni 'bum phrag gnyis/_/yul ni 'jig rten mi mjed ces/_/zhes pa nas/_nga ni sgo nga las skyes tshe/_/sku dang gsung dang thugs kyi rgyud/_/yon tan phrin las rgyud lngar bstan/_/zhes so/_/de nas tshe lo 'bum phrag thub pa'i dus na thams cad kyang drod gsher las skyes pa ste/_de'i tshe gnas phun sum tshogs pa drod gsher 'dus pa 'od kyi spungs pa zhes bya bar/ ston pa phun sum tshogs pa rdo rje 'chang nyid drod gsher las 'khrungs pa'i tshul bstan te/_dpal 'jig pa skyobs pa'i yid ces bya bar sprul nas//_'khor phun sum tshogs pa byang chub sems dpa' 'bum phrag drug la/_chos phun sum tshogs pa 'khor ba dong sprugs dang /_rma bya mjing bsnol dang /_dpal 'byung bzhi zad pa'i rgyud rnams/_dus phun sum tshogs pa tshe lo 'bum pa'i dus na gsungs te/ snga ma las/_de nas tshe lo 'bum pa la/_drod dang gsher las lus su grub/_/de tshe bdag ni drod rlan las/_/lus bongs ldan zhing kha dog ldan/_/sa rlan pha rgyu rlung drod ma/_/_/de ltar rgyu rkyen las bskyed do//_thabs ni rgyu las bskyed pa'i phyir/_/byang chub sems dpa' 'bum phrag drug_/rigs ldan 'khor gyi tshul du 'byung /_/zhes pa dang /_nga ni drod rlan las skyes tshe/_/dong sprugs rma bya mjing bsnol dang /_/'byung bzhi zad pa'i rgyud rnams bstan/_/zhes so/_/de nas tshe lo brgyad khri thub pa na thams cad kyang mngal nas skye ba ste/_de'i tshe gnas phun sum tshogs pa chags 'byung mngal du snang ba na/_ston pa phun sum tshogs pa rdo rje 'chang mngal nas skye ba'i tshul bstan te/_gzhon nu rnam par rol bas brtse ba zhes bya bar sprul nas/_'khor phun sum tshogs pa gnod sbyin dang brag srin stong 

phrag gcig la/__chos phun sum tshogs pa sems sde rtsa ba'i rgyud lnga/__yan lag gi rgyud drug ste bcu gcig/__dus phun sum tshogs pa tshe lo brgyad khri pa'i dus na gsungs te/__yang snga ma las/__brgyad khri dag gi dus kyi tshe/____/__bdag ni mngal skyes gzugs can te/____/__lha dbang mchog rab gtsug phud dang*/____/__'dod yum brtse ldan rgyu rkyen las/____/__bus pa dag gis gzugs su 'ongs/____/__zhes pa la sogs pa'o/____/__de nas tshe lo bdun khri pa'i dus su/__gnas phun sum tshogs pa sum cu rtsa gsum du/__ston pa phun sum tshogs pa rdo rje 'chang nyid/__phyi 'gro ba drug/__nang thub pa drug/__gsang ba pha rol tu phyin pa drug la gzigs nas/__drug pa rdo rje 'chang zhes bya bar sprul te/__'khor phun sum tshogs pa nyid kyi rnam par rol pa las byung ba/__rnam par gzigs/__gtsug tor can/__thams cad skyob/__'khor ba 'jig/__gser thub/__'od srungs/__shAkya thub pa ste bdun dang /__dbang po brgya byin dang /__thags bzang ris dang /__shAkya seng ge dang /__seng ge rab brtan dang /__ kha 'bar de ba dang /__chos kyi rgyal po ste drug la/__chos phun sum tshogs pa gdung ba sel ba'i chos drug la/__pha rol tu phyin pa drug la 'bad pa dang bcas pa dang*/__ 'bad pa med pa gnyis las/__sbyin pa la sogs pa drug la gsum gsum du phye bas bco brgyad dang /__nang du lung sbrags thog ma byas pa'ang 'dug ma bco brgyad kyi 'khor lo bskor/__'bad pa med pa la phyi phyag na rdo rje la gzigs nas phyag na rdo rje me lce phreng ba'i rgyud le'u dgu pa dang /__nang spyan ras gzigs la dgongs nas spyan Ras gzigs seng ge sgra'i rgyud le'u bcu gsum pa dang /__ gsang ba 'jam dpal la gzigs nas/__'jam dpal ye shes rgyan gyi rgyud 

le'u bdun pa dang*/__khyad par gyi 'khor sangs rgyas rabs bdun la gzigs nas thig le mchog gi rgyud/__ye shes kun tu gsal ba'i rgyud le'u bdun cu pa la sogs pa rdzogs pa chen po bya ba dang bral ba'i rgyud rnams/__dus phun sum tshogs pa tshe lo bdun khri pa'i dus na gsungs te/__bkod pa chen po las/__sum cu rtsa gsum zhes bya ba/____/__dga' dang ldan pa'i yul de ru/____/__nga ni drug pa rdo rje 'chang /____/__byang chub sems dpa'i gzugs su 'khrungs/____/__sangs rgyas 'od srungs la sogs te/____/__rabs ni bdun po 'khor du'o/____/__zhes pa nas/__de nas sum cu rtsa gsum gya/____/__rnam par rgyal ba'i khang bzangs su/____/__rig drug nyon mongs gdung gcad phyir/____/__gdung ba sel ba'i dam chos drug/__blo rim gnyis su snang ba'i phyir/____/__rtsol sgrub 'bad pas grol ba dang /____/__'bad med rang sar grol ba gnyis/____/__'bad bcas dag ni tshig gi don/____/__'bum tsho gnyis su rnam bshad do/____/__de yang rgyas pa 'bum dang gcig/____/__bzhi khri stong phrag brgyad du bstan/____/__ 'bad med yongs su bshad pa dang /____/__kun gsal dang ni rigs gsum rgyud/____/__ rnam par phye ste bstan pa 'o/____/__zhes so/____/__de nas tshe lo drug khri pa'i tshe gnas phun sum tshogs pa ri rab kyi byang shar/__dur khrod me ri 'bar ba zhes bya bar/__ston pa phun sum tshogs pa gzhon nu dpa' bo stobs ldan chen po zhes bya ba rdo rje 'chang du sprul nas/__'khor phun sum tshogs pa gong gi thub pa drug/__gnod sbyin gyi bu legs spyod dang bdun ni byang chub sems dpa' sprin gyi shugs can bdun: zhes bya'o/____/__gzhan yang dpag tu med pa'o/____/__chos phun sum tshogs pa phyi ltar byams pa la gzigs nas thabs pha'i rgyud bye ba dgu/__nang lag na rdo rje la 

gzigs nas shes rab ma'i rgyud bye ba gnyis/__gsang ba khro bo bdud rtsi 'khyil ba la gzigs nas gnyis su med pa'i rgyud rig pa rang shar le'u brgyad cu rtsa drug la sogs pa 'bum phrag drug cu rtsa dgu gsungs so/____/__dus phun sum tshogs pa tshe lo drug khri pa ste/__snga ma las/__nyon mongs gdug rtsub mkha' 'gro'i gnas/____/__gsang chen rol pa'i dur khrod du/____/__gnod sbyin rak+sha seng gdong dang /____/__ 'dod pa'i dbang mo'i lhums nas skyes/____/__yid khros 'jigs pa'i gzugs su byas/____/__gzhon nu dpa' bo stobs dang ldan/____/__'khor ni byang chub sems dpa' bdun/____/__mkha' 'gro purna nyer zhi dang /__tshangs pa nyid zhi dung gi mgrin/____/__seng ge'i gdong can la sogs te/____/__/__drang srong zla 'od gzhon nu dang /____/__'di dag gdul bya'i yul du byas/____/__tshe lo drug khri'i dus su'o/____/__zhes pa nas/__de nas dur khrod gsang chen du/____/__shes rab chags pa can dag la/____/__'dod chags nyid kyis gdul ba'i phyir/____/__/__ma yi rgyud ni bye ba gnyis/____/__chags pa can gyi don du bstan/____/__thabs kyis skyes pa gdul ba'i phyir/____/__pha yi rgyud ni bye ba dgu/____/__skyes pa rnams kyi don du gsungs/____/__ma yi rgyud las rnam bsdus pa/____/__'bum tsho lnga yi bdag nyid do/____/__pha las khyad par rnam bsdus pas/____/__gsang mchog bla na med pa yi/____/__bkod pa gsang ba'i rgyud rnams bstan/____/__zhes so/____/__de yan chad kyis tshe lo dpag med bskal pa dang po la 'dzam bu gling gi mi dang lha'i gnas spel mar bstan pa'o/____/__de'ang gnas 'di lta bu rgyu 'bras kyi theg par ma grags pa nyid/__ gsang chen nges pa'i theg pa 'dir grags pas ches khyad par 'phags pa'i gnas yin no/____/__de nas 'dzam bu'i gling gi nub phyogs rgya mtsho'i gling zhes bya ba 

rig gnas phun sum tshogs par ston pa phun sum tshogs pa rdo rje 'chang drang srong khros pa'i rgyal po zhes bya bar sprus nas/__'khor phun sum tshogs pa srin po bye ba gcig la chos phun sum tshogs pa rigs pa 'dul ba'i rgyud bcu/__dus phun sum tshogs pa tshe lo khri pa'i dus gsungs te/__snga ma las/__tshe lo khri pa'i dus su yang /____/__srin po pur+Na'i yul dag tu/____/__nga ni drang srong khros par 'ongs/____/__'khor ni srin po bye ba gcig/__ces pa nas/__de nas srin po 'dul ba'i yul/____/__rags pa 'dul ba'i rgyud bcu bstan/____/__zhes so/____/__de nas gnas phun sum tshogs pa bya rgod spungs par/__ston pa phun sum tshogs pa rdo rje 'chang dgra bcom pa gser 'od dam par sprul te/__'khor phun sum tshogs pa nyan thos rdzu 'phrul dang ldan pa dpag tu med pa la/__chos phun sum tshogs pa 'dul ba khri phrag gcig/__dus phun sum tshogs pa tshe lo lnga stong pa'i dus na gsungs par lo rgyus chen mo las bshad do/____/__de nas gnas phun sum tshogs pa sog po g.yu'i smin ma can gyi yul du/__dus phun sum tshogs pa tshe lo stong gi tshe/__ston pa phun sum tshogs pa rdo rje 'chang brtse bas rnam par rol pa'i blo gros zhes bya bar sprul nas/__'khor phun sum tshogs pa sa brgyad pa'i byang chub sems dpa' mang po la/__chos phun sum tshogs pa phra rgyud bdun pa gsungs te/__a ti bkod pa chen po las/__sog po'i yul du phra rgyud bdun/__zhes so/____/__de nas gnas phun sum tshogs pa bya rgod phung po'i ri la/__dus phun sum tshogs pa tshe lo lnga brgya pa'i dus/__ston pa phun sum tshogs pa rdo rje 'chang 'od srungs bgres po zhes bya bar sbrul nas/__'khor phun sum tshogs pa shA ri'i bu skar ma 'od bzang po la sogs pa dgra bcom pa 

bdun dang /__byang chub sems dpa'i 'khor gyis bskor ba la/__chos phun sum tshogs pa mdo sde dang kri ya dang /__a nu yo ga la sogs pa gsungs te/__de nyid las/__de 'og da lta phung po'i ring /____/__'od srungs bgres po zhes bya ba/____/__rgas pa'i sdug bsngal zhi bya'i phyir/____/__dge slong rdo rje 'dzin pa dang*/____/__dgra bcom bdun gyi 'khor snang ba/____/__thog ma'i sangs rgyas bdun la sogs/____/__dkyil 'khor gcig bsdus 'khor yin no/____/__da lta tshe lo lnga brgya la/____/__gdung ba gcad phyir 'di ltar ro/____/__zhes so/____/__'dir ni mdo sde 'bum phrag ni/____/__nyi shu rtsa lnga nyid du bstan/____/__ sngags ni khri phrag gnyis su bstan/____/__lung ni khri phrag phyed dang brgyad/____/__de ltar rnam par phye ba 'o/____/__zhes so/____/__de nas gnas phun sum tshogs pa rdo rje'i gdan byang chub shing drung du/__dus phun sum tshogs pa tshe lo sum brgya pa'i tshe/__ston pa phun sum tshogs pa rdo rje 'chang mngon rdzogs rgyal po zhes bya bar sprul nas/__ 'khor phun sum tshogs pa rigs gsum mgon po la/__chos phun sum tshogs pa snying po nges pa'i don gsungs so/____/__de nas dus phun sum tshogs pa tshe lo brgya pa'i tshe/__gnas phun sum tshogs pa wA rA Na sI dang bya rgod phung po dang mnyan du yod pa la sogs par/__ston pa phun sum tshogs pa rdo rje 'chang nyid lha dang mi rnams kyi ston pa dpal shAkya thub par sprul te/__mdzad pa bcu gnyis la sogs pa'i tshul gyis/__'khor phun sum tshogs pa nyan thos dang byang chub sems dpa' dang /__lha dang klu la sogs pa la chos phun sum tshogs pa theg pa gsum gyi chos kyi 'khor lo gdul bya'i rim pa dang sbyar nas gsungs so/____/__'di dag gi nges pa ni babs lugs chen mo las rgya cher bshad pas der rgyas par blta'o/____/__de ltar 

gnas rim pa tha dad par ston pa la sogs pa phun sum tshogs pa lnga lnga'i tshul gyis gsungs pa ni thun mong pa rgyu lam du byed pa'i mdo dang rgyud la sogs par phun sum tshogs pa lngas bstan pa rnams dang go bstun pa'am/__de dag las ches khyad par du 'phags par bstan pas/__rang bzhin rdzogs pa chen po yang gsang bla na med pa rdo rje snying po'i theg pa bstan pa kun gyi thog mar byung ba nas bzung ste/__deng sang gi bar du zam ma chad pas rlabs che zhing dkon mchog gi 'khor phun sum tshogs pa lnga rgyun mi 'chad par dus thams cad du 'byung bas theg pa thun mong pa rnams kyi lugs ltar ston pa re byon nas bstan pa re byung ba yang nub/__yang byung ba ltar 'phel 'grib tu snang ba las khyad par du 'phags shing /__ chos 'bad rtsol chen pos bskal pa du ma dang /__mi tshe mang por rgyu 'bras 'ba' zhig gtso bor blangs te 'khor ba mtho dman du byed pa rnams las/__'od gsal lam du byed pa tshe gcig gis 'og min gyi zhing du rigs lngar mngon par rdzogs par 'tshang rgya bar byed pa 'bad rtsol las 'das pa 'di lta bu khyad par du 'phags pa'i phyir na thun mong gi gleng gzhi phun sum tshogs pa lnga'i bdag nyid du bstan pa'o/____/__ gnyis pa thun mong ma yin pa'i gleng gzhi ni/____/__sgra thal 'gyur las/__ gzhan las khyad par 'phags don du/__thun mong min pas lus la sbyar/__zhes gsungs pas/__sngar bstan pa'i tshul gyis thun mong ba'i theg pa'i gleng gzhi lnga las khyad par du 'phags pa'i rdo rje snying po'i gleng gzhi phun sum tshogs par bstan pa de yang rjod byed tshig gi gleng gzhi'i rim pa ste/__gleng gzhi des mtshon 

pa'i brjod bya don gyi gleng gzhi ni zab cing rgya che ba ste/__de yang gdod ma gzhi'i dus na'ang phun sum tshogs pa lnga ldan du bzhugs shing /__de las 'khrul te khams gsum 'khor ba'i sems can gyi dus na'ang phun sum tshogs pa lnga ldan du yod la/__'khrul pa de mthar thug grol ba'i dus na'ang phun sum tshogs pa lnga ldan du gnas par bstan pas na 'di la don rnam pa gsum ste/__gzhi 'dug tshul gyi phun sum tshogs pa lnga/__lam nyams su blang ba'i phun sum tshogs pa lnga/__ mthar thug 'bras bu'i phun sum tshogs pa lnga'o/____/__/__dang po la lnga yod pa'i/__ gzhi'i gnas phun sum tshogs pa ni chos kyi dbyings spros pa dang bral ba'o/____/__ gzhi'i ston pa phun sum tshogs pa ni rang byung gi ye shes so/__/__gzhi'i 'khor phun sum tshogs pa ni sku dang ye shes so/____/__/__gzhi'i bstan pa phun sum tshogs pa ni bde chen 'gags pa med pa'o/____/__zhes kyang 'dug gnas lugs rdzogs pa chen po'i de bzhin nyid do/____/__gzhi'i dus phun sum tshogs pa ni thog ma dang tha ma med pa'o/____/__/__de skad du'ang rin chen spungs pa las/__med pa'i stong gnas 'byung las/____/__ye thog dang po'i sangs rgyas kyis/____/__rigs dang ye shes khyad par las/____/__/__chos nyid ltos pa'i rang sgrar ni/____/__ye nas chos kyi 'khor lo bskor/____/__ thog ma bar dang mtha' med par/____/__zhes so/____/__ gnyis pa la/__gnas pa lus kyi phun sum tshogs pa lnga dang 'char ba yul gyi phun sum tshogs pa lnga ste gnyis las/__dang po lus kyi gnas phun sum tshogs pa ni tsit+ta dang dung khang gi gzhal yas so/____/__de na gnas pa'i ston pa phun sum tshogs pa ni ngo bo ka dag rig pa'i snying po can no/____/__de'i 'khor phun sum 

tshogs pa ni lhun grub rang gsal gyi tshom bu'o/____/__de'i bstan pa phun sum tshogs pa ni rtsa rlung thig le'i yon tan 'od gsal ba'o/____/__de'i dus phun sum tshogs pa ni lus kyi rten 'brel tshang ba'o/____/__de skad du/__thal 'gyur las/__'khor dang 'das pa'i thog mar ni/____/__rang byung byas pa med pa las/____/__'byung ba 'dus pa'i phung por shar/____/__sa chu me rlung rin chen gzhi/____/__'dus shing bskyed pa'i gzhal med na/____/__rang byung rig pa bcos pa med/____/__'khrul pa yongs su dag pa la/____/__bde chen 'dus pa'i 'khor gyis bskor/____/__sku dang ye shes shes rab rlung /____/__mi phyed sna tshogs dmigs pa yi/____/__rtsa rlung thabs kyi bde chen chos/____/__so so'i nyams dang mthun par bshad/____/__'das dang ma 'ongs da ltar med/____/__ma phye 'byed pa yongs su med/____/__thams cad rang byung ye shes so/____/__zhes so/____/__ gnyis pa 'char ba yul gyi gnas phun sum tshogs pa ni/__phyi dbyings nam mkha' stong pa sprin dang bral ba la/__nang dbyings rnam par dag pa'i sgron ma shar ba'o/____/__de'i ston pa ni rdo rje lu gu rgyud do/____/__de'i 'khor phun sum tshogs pa ni sku dang thig le'i snang ba'o/____/__de'i bstan pa phun sum tshogs pa ni rang rig gsal la rnam par mi rtog pa'o/____/__de'i dus phun sum tshogs pa ni lta stangs dang gzigs stangs gang rung la 'dzom pa'o/____/__de skad du'ang nyi zla kha sbyor las/__de nyid phyi dang nang khyad las/____/__rang rig sngon byung ston pa ste/____/__sku dang ye shes thig le rnams/____/__mi rtog rnam grangs 'khor du byung /____/__gdams pa nyams len bstan pa'i tshul/____/__de nyid goms pas dus kyang yin/____/__zhes so/____/__ gsum pa mthar thug 'bras bu'i phun sum tshogs pa lnga ni/__gnas phun 

sum tshogs pa ni gdod ma'i zad pa ka dag chos kyi dbyings chen po'o/____/__de'i ston pa phun sum tshogs pa ni rang rig pa'i ye shes thams cad mkhyen pa'o/____/__ de'i 'khor phun sum tshogs pa ni sku dang ye shes su snang ba'i tshom bu la longs spyod pa'o/____/__/__de'i bstan pa phun sum tshogs pa ni zag pa med pa'i bde klong gcig tu 'khyil ba'o/____/__de'i dus phun sum tshogs pa ni sku gsum 'du 'bral med pa mthar thug pa'i rtogs pa mngon du gyur pa na'o/____/__de skad du'ang sgron ma 'bar ba las/__stong pa nyid kyi gzhi tshad med pa gsal ba'i dkyil 'khor nas/__ mi mjed chen po'i 'dug stangs so so ma yin tha dad pa ma yin pa'i snang ba chen po rnam par bkod cing ye nas rang gsal chen po'i spyod pa 'gags med du shar ba'i klong nas/__'gags pa med pa'i rig pa rang shar nas/__brjod du med pa'i don 'di gsungs so/____/__zhes so/____/__de ltar gleng gzhi rnam pa gnyis kyis tshig don mthar thug pa'i phun sum tshogs pa lnga legs par bstan to/____/__mdor na yang dag pa'i ston pa sku gsum 'du 'bral med pa'i dgongs pas gar khyab pa na snying po don gyi ye shes phun sum tshogs pa lnga ldan gyi bdag nyid chen por 'khor 'das thams cad la ye khyab chen por lhun gyis grub pas thams cad ye nas sangs rgyas pa'o/____/__de dag gis gleng gzhi phun sum tshogs pa'i gdams pa mdor bstan pa bshad zin to/____/__ don gsum pa gzhi lam 'bras bu gsum gyi gdams pa rgyas par bshad pa la/__dang po gzhi'i gnas lugs bstan pa dang gcig/__bar du lam gyi 'khyer tshul bstan pa dang gnyis/__tha mar 'bras bu'i grol tshul bstan pa dang gsum 

las/__dang po la lnga ste/__'khor 'das gang du'ang ma grub pa'i sngon rol na gzhi gshis kyi gnas lugs bstan pa dang /__de las lhun grub kyi 'char lugs bstan pa dang /__de nyid rig pas thog ma'i kun tu bzang po gzhi thog tu ji ltar grol ba'i tshul dang /__ma rig pas khams gsum gyi sems can 'khor bar ji ltar 'khyams tshul bstan pa dang /__sems can gyi khams la gdod ma'i sangs rgyas ji ltar bzhugs tshul bstan pa'o/____/__dang po la gdod ma gshis kyi bzhugs tshul/__'khor 'das 'char gzhi byed tshul/__de la rtsod pa spangs tshul gsum las/__ dang po la mdor bstan/__rgyas par bshad/__don bsdu ba'o/____/__dang po ni sgron ma 'bar ba las/__thog ma'i ka dag chen po las/____/__rang bzhin nyid ni 'di lta bu/____/__ sus kyang ma byas rang gsal bar/____/__de nyid nas ni rang bzhin no/____/__zhes pa dang /__ snying gi me long las/__gzhi'i chos thams cad ngo bo rang bzhin thugs rje gsum du shes par gyis shig/__de yang ngo bo'i chos thams cad stong par shes par gyis shig/__rang bzhin gyi chos thams cad gsal bar shes par gyis shig/__thugs rje'i chos thams cad kun la khyab par shes par gyis shig/__ces so/____/__de lta bu'i tshul ngo bo gcig la rnam pa ma 'dres pa ji ltar bzhugs zhe na/__rig pa rang shar las/__de yang 'di lta ste/____/__rgya ma chad pa'i ye shes/__lhun gyis grub pa'i sangs rgyas/__spros pa dang bral ba'i chos nyid/__mtha' dang bral ba'i rig pa/__ dag pa chen po'i snang ba/__phyogs lhung med pa'i lta ba/__yangs pa/__gsal ba/__mi 'gyur ba/__ye shes mi 'gags pa/__mi 'khrul ba'i chos nyid/__phyi rgya ma ral pa| nang ye shes kyi 'od lnga ma 'gogs pa/__sku dang ye shes kyi ngo bor bzhugs 

so/____/__zhes pas ye thog gzhi'i dus na shes bya rnam par dag pa/__yul chos kyi dbyings stong la go 'byed pa nam mkha' dwangs pa'i dkyil lta bu/__gsal la sgrib pa med pa me long dag pa'i ngos lta bu/__dngas la mi g.yo ba rgya mtsho dngas pa'i gting lta bu/__de'i snying por gzhi 'dzin pa'i rig pa sku gsum du gnas pa/__ sangs rgyas dang sems can gang du'ang ma grub la/__gang ltar yang 'char ba'i gzhi ma 'gags pa/__ngo bo rang bzhin thugs rje gsum du gnas te/__thal 'gyur las/__ye shes rang ngos gnas pa las/__gsum gyi tshul du dbyer med do/____/__zhes pa dang /__ye shes rnam dag rang gi ngo bo la/__ngo bo rang bzhin thugs rje gsum dang ldan/__zhes so/____/__de gsum yang nang gsal du yod la/__phyir gsal du med pa shel dang bum nang gi mar me lta bu/__gsal stong dbyer med la rig pa'i snying pos brgyan pa rma bya'i sgo nga lta bu/__ngo bo chos sku lhun grub rin po che'i sbubs na rang bzhin 'od gsal nang gsal gyi tshul gyis sku dang ye shes kyi tshom bur gnas pa'i nang na/__thugs rje rig pa'i snying po can du bzhugs pa g.yu sgong 'bar ba lta bu'i dpes shes par bya'o/____/__de'ang chos sku'i ngang las longs sku/__ longs sku'i ngang las sprul sku rig par gnas pa la sku gsum 'du 'bral med pa lhun grub rin po che'i gnas lugs zhes bya'o/____/__dpe ngo bo gdod nas stong pa chos kyi sku'i rang mdangs mthing ga nam mkha' rnam par dag pa lta bu la/__rang bzhin sku dang ye shes kyi tshom bu longs spyod rdzogs pa nyi zla gza' skar shar ba lta bu las/__thugs rje kun khyab rig pa'i ye shes phyogs bcur 'phro ba'i 'od zer gyi tshul dang 'dra bar shes par bya/__mdor na ngo bo ka dag gi klong na rang 

bzhin lhun grub kyi zer mdangs sku dang tshom bur gsal ba thams cad/__thugs rje rang snang gi ye shes phyiRa ma 'phros par nang gsal du bzhugs te/__klong gsal las/__ngo bo ka dag ye shes ni/____/__ma rig rtog pa kun dang bral/____/__rang bzhin lhun grub ye shes ni/____/__stong gsal rang mdangs nyid du gnas/____/__thugs rje kun khyab ye shes ni/____/__'gags med snang stong nyid du gnas/____/__zhes so/____/__de dag kyang bsdu na ye shes gsum las gzhan du med de/__nyi zla kha sbyor las/__gzhi gnas kyi ye shes ni gsum ste/__ngo bo ka dag gi ye shes/__rang bzhin lhun grub kyi ye shes dang /__thugs rje rang snang gi ye shes so/____/__zhes bshad do/____/__ gnyis pa rgyas par bshad pa la ngo bo rang bzhin thugs rje gsum las/__ de yang gdod ma'i gzhi ngo bo'i ngos nas gzhal na/__stong pa spros pa dang bral ba nam mkha' rnam par dag pa lta bu yod pa ma yin med pa ma yin/__snang ba ma yin/__mi snang ba ma yin/__gnyis ka ma yin/__gnyis ka ma yin pa yang ma yin/__ 'khor ba ma yin/__mya ngan las 'das pa ma yin/__dge ba ma yin/__sdig pa ma yin/__byas pa ma yin/__ma byas pa ma yin/__snang ba ma yin/__stong pa ma yin/__ dngos po ma yin/__dngos po med pa ma yin/__'dus byas ma yin/__'dus ma byas ma yin/__kha dog med/__dbye bas med/__ngo bo med/__ngos gzung med/__brjod bya'i don ma grub/__rjod byed kyi tshig ma grub/__mtshon pa'i yul ma grub/__gnas pa'i gzhi ma grub/__gdod ma'i ngang ma grub/__byung ba'i sa med pas/__sngar 'das pa med do/____/__'gro 'ong gi yul med pas/__phyis 'byung ba med do/____/__brten pa'i gnas med pas da ltar dmigs su med do/____/__las med do/____/__bag chags med 

do/____/__rnam par smin pa med do/____/__rig pa med do/____/__ma rig pa med do/____/__sems med do/____/__shes rab med do/____/__snang ba dang /__mi snang ba dang /__yod pa dang /__med pa dang /__yin pa dang /__ma yin pa la sogs tshig dang /__don dang ming dang /__yi ge'i rnam pa gang gis kyang mtshon zhing bstan du med pa/__blo'i yul las 'das pa ste/__mu tig phreng ba las/__thog ma nyid kyi ka dag la/____/__'khrul zhes tsam du brjod du med/____/__de bzhin ma 'khrul ba yang ci/____/__de phyir 'khrul pa gdod nas dag/__ces pa dang /__thal 'gyur las/__ngo bo ka dag ye shes la/____/__ma rig pa zhes srid med pas/____/__gcig dang gnyis zhes grangs med do/____/__gang du ma phye chig chod la/____/__ye shes tsam du grub pa med/____/__rang bzhin lhun grub ye shes zhes/____/__mi skye mi 'gag cir mi dgongs/____/__yul dag nges pa med pa'i phyir/____/__rtsal dang yon tan 'gags med pas/____/__rol pa tsam du snang ba las/____/__sna tshogs brjod pa'i gzhi ma 'o/____/__zhes pa dang /__yi ge med pa las/__rang byung ye shes kyi lta ba la spyad pa'i yul med do/____/__sngar 'das pa med do/____/__phyis 'byung ba med do/____/__da ltar gnas pa gang yang med do/____/__/__las med do/____/__bag chags med do/____/__ma rig pa med do/____/__sems med do/____/__shes rab med do/____/__'khor ba med do/____/__mya ngan las 'das pa med do/____/__rig pa nyid kyang yod pa ma yin te/__ye shes su snang ba gang yang med do/____/__de thams cad 'dzin pa med pa las byung ngo /____/__zhes pa dang /__rig pa rang shar las/__rtag chad gnyis kyi mtha' las 'das/__mtha' bzhi'i dri ma rang sangs nyid/__ces so/____/__'o na gdod ma'i ka dag gang yang med pa'i phyang chad nam mkha' stong pa kho na dang 'dra'am zhe na/__stong la go 'byed pas nam 

mkha' rnam par dag pa la dper byas kyi/__snang ba dang rig pa gang yang med pa'i ngos na dpe bzhag pa ni ma yin te/__thal 'gyur las/__stong gsal rig cing 'gyur ba med/__ces pa dang /__yi ge med pa las/__e ma ho/__nga la stong pa dang snang ba ma spangs par rdzogs so/____/__zhes pa dang*/__klong gsal las/__stong dang gsal dang mi 'gags phyir/____/__rgya chad phyogs lhung med pa'o/____/__zhes pa dang /__rang shar las/__nga med pa'i sngon rol na gzhi'i gnas lugs 'di ltar gnas te/__ gzhi ka dag chen po zhes bya ba ngo bo rang bzhin thugs rje gsum du gnas so/__ ngo bo mi 'gyur ba'i ye shes ma 'gags pa gsal ba gzhon nu bum pa sku'i gnas lugs zhes bya'o/____/__rang bzhin 'od lnga'i snang ba ma 'gags pa'o/____/__ thugs rje'i snang ba ni dper na nam mkha' sprin med pa lta bu'o/____/__de dag ni ngo bo ka dag gi gnas lugs zhes bya ste/__rgya gar yang ma chad/__phyogs gang du yang ma lhung ba'o/____/__zhes so/____/__de'i phyir thog ma'i ka dag de yang*/__ngo bo stong pa'i ye shes chos sku/__rang bzhin gsal ba'i ye shes longs sku/__thugs rje rang snang gi ye shes sprul sku/__gsal stong rnam par mi rtog pa'i ye shes ston ka'i nam mkha' rnam par dag pa lta bu'o/____/__ gnyis pa rang bzhin rgyas par bshad na/__de yang gdod ma'i gzhi de rang bzhin gyi ngos nas gzhal na gsal la sgrib g.yog dang bral ba/__me long g.ya' dag pa'i ngos kyi gzugs brnyan nam/__bum nang gi mar me'am/__chu nang gi zla ba ltar/__gang du'ang 'char ba'i gzhi ma 'gags pa/__phyi rgya ma ral bar rtog med dag pa'i chos sku'i nang na 'od gsal bar snang la rang bzhin gyis stong pa/__rtag

chad gang gi yang mthar ma lhung ba/__sngon po dang /__ser po dang /__dmar po dang /__ dkar po dang /__ljang gu la sogs pa ye shes kyi 'od lnga'i klong na rigs lnga'i tshom bu ma 'gags par ngang gis 'od gsal ba/__yangs pa/__gsal ba/__mi 'gyur ba 'khrul ma myong ba'i snang ba/__grol ma myong ba'i ye shes/__rang snang dag pa'i chos nyid/__ye nas gsal stong du lam me bzhugs pa yin te/__rang shar las rgya ma chad pa'i ye shes/__lhun gyis grub pas sangs rgyas/__spros pa dang bral ba'i chos nyid/__dag pa chen po'i snang ba/__phyogs lhung med pa'i lta ba/__yangs pa/__ gsal ba/__mi 'gyur ba/__ye shes mi 'gags pa/__mi 'khrul ba'i chos nyid/__phyi rgya ma ral ba/__nang ye shes kyi 'od lnga ma 'gags pa/__sku dang ye shes kyi ngo bor bzhugs so/____/__zhes pa dang /__klong gsal las/__'gags med rtsal ni cir yang 'char/____/__stong gsal rig cing 'gyur ba med/____/__ces pa dang /__rang bzhin lhun grub ye shes ni/____/__stong gsal rang mdangs nyid du gnas/____/__zhes so/____/__'o na de lta bu'i rang bzhin 'od gsal gyi snang ba de rtag pa ther zug dngos po can zhig yin nam snyam na ma yin te/__snga ma las/__stong gsal rang mdangs mi 'gags phyir/____/__rgya chad phyogs lhung med pa'o/____/__zhes pa dang /__rang shar las/__rang bzhin lhun grub ye shes ni/____/__rtag chad gnyis kyi mtha' las 'das/____/__zhes pa dang /__ rang grol las/__mtha' bzhi'i dri ma rang sangs nyid/____/__ces pas/__snang ba nyid kyi stong pas rtag pa'i mthar ma lhung ba chu zla lta bu/__stong pa nyid kyi snang bas chad pa'i mthar ma lhung ba gzugs brnyan lta bu/__snang ba dang stong pa gnyis su med pa nam mkha'i 'ja' tshon lta bu/__snang stong la sogs pa'i spros pa gang du yang ma 

grub pas dbang po'i mngon sum lta bur ye gdod ma nas nang gsal chen por bzhugs so/__/__de'i phyir thog ma'i lhun grub de yang gsal ba'i ngo bo ye nas stong pa chos sku/__gsal ba'i rang bzhin sna tshogs su snang ba longs sku gsal ba'i ngos nas rig pa ma 'gags par 'char ba thugs rje sprul pa'i sku/__gsal stong 'gyur ba med pa nyi zla'i dkyil 'khor 'od gsal ba lta bur bzhugs so/____/__ gsum pa thugs rje rgyas par bshad pa ni/__de yang gdod ma'i gzhi de thugs rje'i ngos nas gzhal na ngo bo ston ka'i nam mkha' dag pa lta bu/__rnam par mi rtog pa'i ye shes kyi ngang na rang bzhin mkhyen pa'i ye shes su gsal ba me long dag pa'i ngos lta bu gzhi gnas kyi ye shes nang gsal du thams cad mkhyen pa'i ye shes mtshan nyid lnga ldan du bzhugs pa ni/__nang gsal spros pa dang bral ba'i ye shes de yang /__ngo bo stong la 'gyur ba med pas chos kyi dbyings kyi ye shes/__rang bzhin gsal la 'char gzhi mi 'gags pas me long lta bu'i ye shes/__rang snang gi sku dang ye shes tsam la yang gnyis bcas kyi 'dzin pa dbyings su nub pas mnyam pa nyid kyi ye shes/__shes bya gang la yang ma 'dres par mkhyen cha nang du gsal bas so sor rtogs pa'i ye shes/__don gnyis lhun gyis grub pa'i gzhi mar ye gdod ma nas bzhugs pas bya ba nan tan gyi ye shes chen por bzhugs so/____/__de'i ngang nas phyir gsal gyi rig pa rnam pa thams cad mkhyen pa'i ye shes su 'char gzhi mi 'gags pas sems can gyi khams la rang bzhin shugs kyi thugs rje 'byung ba'i gzhi byed pa ni 'khor 'das kyi 'brel ba nye bar mtshon pa ste/__de yang ye shes 'di 'char gzhi'i tshul du nang na gdod 

ma'i gzhi la med na/__gzhi thog tu sangs rgyas nas sems can gyi don mi 'byung la/__phyir gsal rags pa ltar yod na gzhon nu bum pa'i sku phyi rgya ma ral ba'i mtshan nyid nang ye shes rin po che'i gnas lugs phyi dang nang med pas kun tu yang nang du gyur ba'i ngo bo dang 'gal bas na/__nang gsal gyi rig pa thams cad mkhyen pa'i ye shes shin tu phra ba'i bdag nyid phyir ma 'phros la/__'phro ba'i gzhir mi 'gags pas mkhyen pa gnyis 'byung ba'i phyi mor gnas pa'o/____/__de'ang mkhyen pa gnyis su 'phro tshul ni/__nang gsal gyi ngang las phyir gsal du ye shes yul gyi rnam pa la 'jug pa na/__yul sna tshogs su snang yang de gdod ma nas gzhi'i ngo bo las ma g.yos par stong pa chen por gzigs pa ni ji lta ba mkhyen pa'i ye shes te/__don dam dpe las 'das pa'i chos nyid mkhyen nas sems can gyi khams la rang bzhin gyis stong pa'i chos ston to/____/__yul sna tshogs su snang ba de'i rang bzhin dag pa dang ma dag pa la sogs pa'i chos can ma 'dres par snang ba chen por gzigs pa ni ji snyed pa mkhyen pa'i ye shes te/__chu zla lta bu'i chos can mkhyen nas sems can gyi khams la 'khrul ba dang ma 'khrul ba dang 'khrul pa bzlog pa'i thabs kyi bye brag bsam gyis mi khyab pa'i theg pa tha dad pa rnams gsungs so/____/__des na gzhi gdod ma'i ye shes thugs rje'i 'char gzhi nang gsal du gnas pa de la ye shes 'di gnyis 'char gzhir yod la/__rang bzhin du nang gsal mnyam pa chen po de la gang du yang snang ba dang grub pa med de/__thal 'gyur las/__thugs rje kun khyab ye shes las/____/__mi mdzad sna tshogs 'char ba'i sgo/____/__/__mdzad pa ltar snang ngo bor rdzogs/____/__chos sku stong pa'i rang 

bzhin las/____/__ye shes mkhyen pa rdzogs pa'i cha/____/__shugs kyis sems can rnams la 'char/____/__'di med 'khor 'das lte chad pas/____/__mkhyen pas rig cing gsal ba 'o/____/__zhes so/____/__'o na gzhi'i dus kyi nang gsal gyi rig pa de rig tsam las gang du yang ma grub pa rtog pa lta bur yod dam/__rtag pa ther zug tu yod dam/__ med pa phyang chad du yod dam/__de las gzhan du yod snyam na/__klong gsal las/__ thugs rje kun khyab ye shes ni/____/__'gags med snang stong nyid du snang*/____/__zhes pas/__rang bzhin du rig pa 'od kyi khang pa na/__'od mtha' med pa'i yul can rma bya'i sgo nga lta bu'i nang na rig pa gsal stong gnyis su med pa'i ye shes rig char gnas la/__rtog char ma 'phros pa nam mkha' rnam par dag pa'i dkyil lam/__'od gsal gyi ngang la mnyam par bzhag pa'i dus kyi ting nge 'dzin gyi shes pa lta bu rnam par mi rtog pa'i ye shes chen po ngo bo stong la rang bzhin gsal zhing thugs rje 'char gzhi mi 'gags pa'i tshul gyis bzhugs te/__thog mtha' bcad pa las thog ma'i ngo bo rang bzhin thugs rje gsum gyi dpe rma bya'i sgo nga ltar gnas so/____/__zhes pa dang /__thal 'gyur las/__ye shes rang ngor gnas pa la/____/__gsum gyi tshul du dbyer med do/____/__zhes pa dang /__de nyid mdangs kyi go nas phye na don gsal me long las stong pa'i rig pa gsal bar gnas so/____/__ gsal ba'i rig pa sku ru gnas so/____/__sku'i rig pa snang stong du gnas so/____/__yang gzhi'i rig pa ka dag chen po yin/__lhun grub kyi rig pa sku dang ye shes yin/__ thugs rje'i rig pa ma 'gags lu gu rgyud do/____/__zhes bshad do/____/__de'i phyir thog ma'i thugs rje nang gsal gyi rig pa de yang /__ngo bo rnam par mi rtog pa sprin med 

pa'i nam mkha' lta bu chos sku/__rang bzhin me long g.ya' dag pa ltar thams cad mkhyen pa'i ngang las/____/__rnam pa thams cad mkhyen pa'i 'char gzhi ma 'gags par 'od gsal ba longs sku/__thugs rje nang gsal du thams cad mkhyen pa'i ye shes rang rig pa'i rgyal por bzhugs pa sprul pa'i sku rig stong 'gyur ba med pa chos nyid la mnyam par bzhag pa lta bur bzhugs so/__/__ gsum pa don bsdu ba ni/__kun tu bzang po thugs kyi me long las/__chos sku'i ye shes bsam 'das brjod med dang /____/__longs sku'i ye shes kha dog ma 'dres gsal/____/__sprul sku'i ye shes cir yang bsgyur du btub/____/__ces pa dang /__ nor bu phra bkod las/__ngo bo dus gsum 'gyur ba med/____/__rang bzhin rtag tu 'gags pa med/____/__thugs rje kun la rab snang zhing /____/__zhes pa dang /__mu tig phreng ba las/__gnas lugs rnam pa mang bshad kyang /____/__ye shes rnam pa gsum yin no/____/__zhes pas/__mdor bsdu na gdod ma'i gzhi stong la spros pa med pa'i klong na/__ gsal la ngos gzung med pa'i 'od lnga thugs rje rig pa'i snying por dus gsum 'dul 'bral med pa'i tshul gyis/__'khor 'das gang du'ang ma grub pa'i sngon rol na/__gdod ma'i mgon po 'od mi 'gyur ba zhes bya bar rig pa 'od kyi khang pa can/__tshon lnga'i dru bu bsdog pa ltar nang gsal du bzhugs te/__bstan pa rin po che gser gyi yi ge can las/__ma byung ma skyes sngon rol na/____/__thog ma'i mgon po 'od mi 'gyur/____/__rang bzhin lhun grub sangs rgyas te/____/__kun gyi 'byung gnas chen por gnas/____/__nam mkha' rgya mtsho rin chen bzhin/____/__chad pa ma yin 'od gsal sku/____/__/__rtag pa ma yin dngos po med/____/__mkha' dang 'ja' tshon tshul du 

gnas/____/__kun gyi 'byung gnas chen po ste/____/__kun gyi dngos gzhir gyur pa la/____/__rgya chad phyogs lhung kun dang bral/____/__dbyer med lhun gyis grub par gnas/____/__zhes gsungs so/____/__ gnyis pa 'khor 'das kyi 'char gzhi byed tshul ni/__gdod ma'i gzhi ngo bo rang bzhin thugs rje gsum gyi bdag nyid 'khrul ma 'khrul gang du'ang ma grub pa des 'khor 'das kyi 'char gzhi ji ltar byed tshul lo/____/__dpe don gnyis las dpe me long g.ya' dag pa dang 'dra ste/__me long de nyid kyi phyi rol rnam pa gtod byed kyi gzugs gang du yang grub pa med kyang /__gzugs brnyan gyi rnam pa dkar nag gang yang 'char ba'i gzhi byed pa ltar gdod gnas lugs stong gsal spros pa dang bral ba'i rang bzhin gang du yang ma grub pa me long lta bu la/__ de nyid rig pa dang ma rig pa'i rnam pa gtod byed so sor shar bas/__'khor 'das gnyis kyi gzugs brnyan tha dad du snang yang /__snang dus de nyid na gdod ma'i gzhi me long lta bu de bzang ngan gang du yang 'gyur ba med de/__dper na/__ gzugs brnyan dkar nag gang shar yang me long la bzang ngan med pa bzhin du 'khor 'das kyi gzugs brnyan ci shar yang gdod ma'i ngo bo la 'gyur ba med pa'i chos nyid yin te/__ji ltar sngon de phyis de bzhin/____/__'gyur ba med pa'i de bzhin nyid/____/__ces pa dang /__ye shes gsang 'khor gyi rgyu las/__yin tshul nges pa med pa la/____/__/__snang tshul can gyi ci yang snang /____/__zhes so/____/__'o na 'khor 'das su snang ba des gzhi la phan gnod med pas 'khrul pa dag par bya mi dgos sam zhe na/__ngo bo la phan gnod med kyang /__rnam pa la phan gnod du snang ba rmi lam gyi 

rnam pa lta bur shar bas/__'khor ba'i 'khrul snang med bzhin snang bas 'gro ba drug tu sdug bsngal ba mya ngan las 'das pa'i snang ba med bzhin snang ba'i rang bzhin gyis sbyangs te/__de yang gdod ma'i gzhi la mya ngan las 'da' dgos pa ni 'khrul snang bzang ngan yin pa'i gnad kyis so/____/__gnyis ka med bzhin snang ba'i 'khrul snang yin par mdo las/__rab 'byor chos thams cad rmi lam lta bu/__sgyu ma lta bu/__mya ngan las 'das pa yang rmi lam lta bu/__sgyu ma lta bu/__mya ngan las 'das pa las ches lhag pa'i chos shig yod na de yang rmi lam lta bu/__sgyu ma lta bu/__ zhes dus bstan to/____/__rab 'byor chos thams cad ni yang dag pa ma yin pa kun tu brtags pa med bzhin du snang bas na rmi lam lta bu/__sgyu ma lta bu'o/____/__zhes so/____/__/__de yang gdod ma'i gzhi ni spros pa dang bral ba'i rang bzhin chos kyi dbyings so/____/__de las mched pa rang bzhin lhun grub kyi snang ba ni mya ngan las 'das pa las ches lhag pa'i chos so/____/__de nyid kyi snang ba las longs sprul gyi rnam pa dang sbyong bgrod kyi thob par snang ba'i sku rnam pa gnyis ni mya ngan las 'das pa'o/____/__/__de nyid kyi 'khor ba'i sgo ltar shar ba dang /__rags paRa 'khrul pa'i 'gro drug gi snang ba ni srid pa'i 'khor ba zhes bya'o/____/__de bas na 'dir rdo rje snying po'i theg pas bltas na me long gi rang bzhin ltar gdod ma'i gzhi nang gsal spros pa dang bral ba'i ye shes sku gsum 'du 'bral med pa'i dgongs pa ma rtogs pa/__me long gi gzugs brnyan dkar nag shar ba ltar 'khor 'das bde sdug gi snang ba thams cad med snang 'khrul pa'i rang bzhin du mthong bas/__ 'khor 'das gnyis ka gdod ma'i gzhi thog tu mnyam du grol dgos par 'dod 

do/____/__cis mngon zhe na/__sangs rgyas mya ngan las 'da' 'o zhes chos thams cad nas bshad mod/__de'i don mya ngan las 'das pa'i bzang snang med snang 'khrul pa de yang gdod mar thim pa'i gnas lugs la zer ro/____/__yang bar do'i sku dang ye shes su snang ba rang snang du shes pas grol dus na'ang shel gyi phyi 'od nang gsal du thim pa ltar/__gdod ma'i gzhi la btsan sa zin par bshad pas kyang shes so/____/__mdor na gdod ma'i gzhi de gang du yang ma grub la/__gang gi'ang 'char gzhi byed pa me long dang 'dra ba'o/____/__ gnyis pa don la gnyis las/__ma dag pa'i gzhi byed lugs ni/__gdod ma'i gzhi nang gsal ngo bo rang bzhin thugs rje gsum las/__ngo bo ris med stong pa'i rang mdangs kyi phyir yul nam mkha' stong pa kun gyi go skabs 'byed pa'i yul gyi 'khrul gzhi byed la/__ngo bo rig stong phra mos nang du kun gzhi'i yul tshogs brgyad kun gyi rten byed pa'i 'khrul yul byed do/____/__rang bzhin gsal mdangs 'od kyi rang bzhin las 'od gnyis snang ba'i rang bzhin gyi 'od kyi nang du lus kyi 'khrul gzhi kha dog dang mtshan ma ris can du byed la/__de las snang ba gzugs brnyan gyi 'od kyis phyir 'byung ba bzhi so sor snang ba'i yul byed do/____/__ thugs rjes rig rtsal ma 'gags par snang bas/__phra rags gnyis las/__kun gzhi las g.yos tshogs bdun du shar ba'i bar gyi shes pa yul gang la 'phros pa'i skad cig lnga la sogs kyis shes pa me long gi ngos lta bu 'char gzhi yod pa'i rig tsam ma 'gags par phyi ma'i skad cig gi rkyen du grub cing /__shar yul dngos su ma grub pas yul gyi rnam pa mi 'dzin pas gnyid du 'gro kha'i shes pa 

lta bu snang yul du yod kyang 'dzin yul du ma skyes pa'i phra ba'i rten du 'khrul la/__ de las skad cig gnyis par nyon mongs pa dang /__lung ma bstan dang /__gzugs dang /__sgra dang /__dri dang /__ro dang /__reg bya'i yul bdun po la dgag sgrub kyi rnam par skyes pa'i shes pa rags pa tshogs bdun gyi rten du 'khrul bas/__'khor ba'i bag chags sna tshogs su kun gzhi la sogs par byed do/____/__'di ltar da lta nyin dus/__shes pa 'phro ba na yang kun gzhi las mched de/__yul dang mthun pa'i tshogs su 'char la mtshan dus gnyid la 'gro ba na'ang /__kun gzhi la thim nas kun gzhi gdod ma'i dbyings su dar cig thim par 'dod de/__de yang phyogs re'i dper mtshon na/__skyes bu gcig ngal gso ba lta bu'i tshe shes pa dar cig gang du yang mi rtog par lung ma bstan du gnas pa kun gzhi/__de las dar cig snang yul ma 'gags par lam me gsal yang /__der 'dzin ma zhugs pas gsal la rtog med kyi rnam pa de kun gzhi'i rnam par shes pa/__de la sgra lhang nge ba lta bu la yid rtseRa byung nas snyan mi snyan du rtog pa de rna ba'i rnam par shes pa'o/____/__/__de bzhin du sgo gzhan la yang shes par bya'o/____/__yang mtshan mo nyal dus/__ gzugs sgra dri ro/__reg bya la sogs pa la rtog pa'i tshogs bdun rags pa ste/__ gnyid du 'gro kha'i shes pa gsal la rtog med kun gzhi'i rnam shes su thim nas/__kun gzhi'i rnam shes de yang rim gyis rtog med gnyid kyi shes pa kun gzhir thim nas/__de yang skye med bsam yul las 'das pa'i chos skur thim ste dar cig gnas so/____/__de nyid zin pa la mi rtog pa gzhi'i 'od gsal zin pa zhes bya'o/____/__de nas de nyid las ma g.yos na gnyid 'od gsal du 'char la/__

g.yos na chos sku las kun gzhir mched/__kun gzhi las kun gzhi'i rnam shes la rmi lam sna tshogs kyi rnam pa snang ngo /____/__de las sad dus kun gzhi'i rnam shes las tshogs bdun gyi rnam par 'char te/__nyin dus dgag sgrub kyi yul la spyod pa'o/____/__ gnyis pa dag pa'i gzhi byed lugs ni/____/__gdod ma'i gzhi ngo bo rang bzhin thugs rje gsum gyi ngo bo stong gsal spros pa dang bral ba des chos sku'i gzhi byed do/__/__rang bzhin 'od gsal snang stong chen po des longs sku'i gzhi byed do/__/__thugs rje ma 'gags rig pa dang bcas pa des sprul sku'i gzhi byed do/____/__de ltar 'khor 'das gang du snang zhing gsal ba'i dus na'ang ngo bor rang bzhin thugs rje gsum las ma 'das te/__sku'i rgyud za 'og ber khyim gyi le'u las/__rtogs te sangs rgyas pa'i dus na'ang ngo bo rang bzhin thugs rje gsum las ma 'das so/____/__'khrul te 'khor bar 'khyams pa'i dus na'ang ngo bo rang bzhin thugs rje gsum las ma 'das so/____/__zhes gsungs so/____/__ gsum pa de la rtsod pa spangs pa la gsum las/____/__snang mi snang la brtags nas mi 'thad pa spang /__gcig tha dad la brtags nas mi 'thad pa spang /__'khrul ma 'khrul la brtags nas mi 'thad pa spang ba'o/____/__/__dang po la gnyis las/__rtsod pa ni gdod ma'i gzhi de snang ba yin nam mi snang ba yin/__ dang po ltar*na*rags pa'i snang ba ltar 'khrul pa dang bcas par 'gyur zhing /__ gnyis pa ltar na sku dang ye shes su snang ba yang med par thal lo zhe na/__gnyis pa lan ni/__phyir gsal du snang ba gang yang med cing ngo* bo ka nas dag pas 

rags par thal ba'i skyon med/__nang gsal du sku gsum 'du 'bral med pas ye shes su snang ba med par thal ba'i skyon gnyis po gang yang med do/____/__gnyis pa la'ang gnyis las rtsod pa ni/__'o na gdod ma'i ngo bo rang bzhin thugs rje gsum po de ngo bo gcig yin nam tha dad yin/__dang por ltar na ngo bo stong pa ltar rang bzhin dang thugs rje yang stong pa kha dog dang rig pa med par thal/__de gsum ngo bo gcig yin pa'i phyir/__gnyis pa ltar na de gsum 'du 'bral med par ma yin par thal/__de gsum ngo bo tha dad yin pa'i phyir zhe na/__lan ni/__ngo bo'i ngos nas gcig tha dad gang du yang ma grub pas rtsod pa'i gzhi ma grub/__ rang bzhin gyi ngos nas ngo bo gcig la ldog pa tha dad pas gcig pa'i skyon dang /__ tha dad pa'i skyon so sor tha dad pa med cing thugs rje'i ngos nas nang gsal spros pa dang bral bas gcig tha dad kyi 'dzin pa las 'das te ngo bo gcig tha dad kyi rtog pa'i ri mo gdags su med do/____/__ gsum pa la'ang gnyis las/__rtsod pa ni/__gdod ma'i gzhi de la 'khrul pa yod dam med/__yod na gdod ma'i gzhi de yang dag pa'i gnas lugs ma yin par 'gyur na/____/__ci'i phyir 'khrul pa yod/__med na 'khrul pa rgyu med par thal/__'khrul pa'i byung sa la 'khrul pa'i rgyu med de/__de las gzhan la 'khrul rgyu med par btags pa mtshungs pa'i phyir zhe na/__ gnyis pa lan ni/__gzhi la 'khrul pa grub pa med pas/__'khrul rgyu yod ma myong la/__'char gzhi ma 'gags pas me long dang 'dra'o/____/__zhes sngar bshad zin to/____/__'o na 'khrul gzhi med pa la 'khrul ba mi 'thad do zhe na/__gnyid rtog 

med la rmi lam sna tshogs kyi 'char gzhi ma grub bzhin du snang ba dang /__bad kan gyi rkyen gyis dung dkar po la ser po'i gzhi med kyang ser por snang ba'i 'char gzhi byed pa mi 'gal ba bzhin no/____/__yang gdod ma'i thugs rje nang gsal gyi rig pa phra mo de kun gzhi'am/__kun gzhi'i shes pa nyid du thal/__gzhi gnas kyi shes pa kun gyi 'char gzhi byed pa'i phra mor gnas pa'i phyir zhe na/__ma yin te gdod ma'i gzhi de 'khor 'das gang du yang ma chad pa'i rig pa yin la/__sgrib pa'i rten mi byed pa'i phyir kun gzhi ni ma rig pa'i shes pa lung ma bstan las sna tshogs pa'i rten byed pas sa gzhi 'am/__za 'og gi gding ba lta bu yin pa'i= phyir ro/____/__yang gdod ma'i gzhi gcig po des 'khor 'das rigs mi 'dra ba gnyis kyi skye rten mi byed par thal/__rgyu ngo bo gcig nyid las/__'bras bu rigs mi 'dra ba gnyis mi 'thad pa'i phyir te mi srid pa'i phyir ro zhe na/__ gnyis pa lan ni/__lha sbin gcig nyid gnyen dang dgra'i ngo bo so so la bde sdug gi byed pa tha dad pa de yang mi 'thad par thal/__shes pa'i snang yul gcig las skyes pa'i phyir/__gzhan yang shel sgong gcig nyid mtshan mo zla ba shar ba'i rkyen gyis chu 'byung la/__nyi ma shar ba'i rkyen gyis me 'byung ba bzhin/__ gzhi de nyid rig ma rig gi rkyen gyis 'khor 'das gnyis kyi 'char gzhi byed pa 'thad de/__gdod ma'i gzhi de la 'khor 'das gang du'ang ma grub par/__rang byung bde ba 'khor lo'i rgyud las/__da yang rdo rje sems dpa' nyon/____/__sangs rgyas sems can gzhi la med/____/__'khrul dang rtog pa med pa'i dus/____/__mtshon tshig spyod pa'i yul med pas/____/__zhes so/____/__'khor 'das gnyis kyi 'char gzhi yin par/__

ye shes nam mkha' mnyam rgyud las/____/__da yang 'dus pa'i 'khor rnams nyon/__ rang byung ngo bo nyid sku ni/____/__'du 'bral med phyir 'khor 'das gzhi/____/__chos rnams kun gyi rtsa ba ni/____/__ye nas rang byung lhun gyis grub/____/__ces pa dang /__gcig shes kun grol gyi rgyud las/__stong gsal ti la nyag gcig 'di/____/__'khor 'das kun gyi rtsa ba yin/____/__zhes pa dang /__klong gsal las/__chos rnams ma lus thams cad kun/____/__rtsa ba thig le gcig las gyes/____/__zhes so/____/__de lta bu'i gzhi de ka dag yin nam lhun grub yin zhe na/__ngo bo ka nas dag pa la/__yon tan lhun gyis grub pa yin te/__sgron ma rnam bkod las/__ka dag lhun grub don la gdod nas rnam par dag/__ces so/____/__mdor na gdod ma'i gzhi de ngo bo ye nas stong pas dngos po dang mtshan mar ma grub/__kun gyi go 'byed pas stong pa/__yongs la khyab pa'i bdag nyid du gnas/__rang bzhin 'od du gsal bas phra rags kyi 'byung ba las 'das/__sku dang ye shes kyi snang ba gsal ba/__'tsher ba/__lhun sdug pa'i dkyil 'khor du rdzogs/__thugs rje rnam par mi rtog pas kun gzhi tshogs brgyad kyi yul las 'das/__rang byung gi ye shes yin pas mkhyen pa brtse ba/__mdzad pa'i phrin las sna tshogs kyi 'char gzhi byed pa'o/____/__de yang ngo bo stong pas rtag pa'i mthar ma lhung*/__rang bzhin gsal bas chad pa'i mthar ma lhung /__thugs rjes kun la khyab pas sku gsum 'du 'bral med pa'o/____/__'o na gzhi de lta bu la 'khor 'das thams cad kyi 'char gzhi byed pa ci yin zhe na/__sa gzhi gcig po 'di las rtsi shing sna tshogs skye ba'i 'char gzhi byed pa ci yin/__me long gcig po 'di las gzugs sna tshogs pa'i 'char gzhi byed pa ci yin zhes dri'o/____/__de thams 

cad skye ba dang 'char ba'i gzhir dang po nas grub bo zhe na/__'dir yang gdod ma'i gzhi de/__rgya chad phyogs lhung med pa'i tshul gyis 'khor 'das thams cad kyi 'char gzhi chen poRa ye nas lhun gyis grub bo zhes legs par lan thebs so/____/__de lta bu'i gzhi de kun gyi thog mar gang gis shes na/__klong gsal las/__ 'khor dang 'das pa'i thog mar ni/____/__rang byung ye shes 'di lta bu/____/__sus kyang ma byas rang 'byung ngo /____/__zhes so/____/__de dag gi gdod ma'i gzhi rgyas par bshad zin to/____/__ gnyis pa rang bzhin lhun grub kyi snang ba ji ltar 'char tshul bstan pa la gnyis las/__lhun grub kyi 'char tshul dngos dang /__ye shes de gang du 'char ba'i dpes nye bar mtshon pa'o/____/__dang po ni bkod pa chen po las/__nga ni mi shigs rdo rje las/____/__phyi rol dmigs pa gcig kyang med/____/__nang du yid g.yos rig rig las/____/__'byed med rgyu las rlung gis phul/____/__me rtog rtse gcig sa bon las/____/__ 'phen pa'i ye shes nyid kyis bskyed/____/__mun dang snang mtshams lhums su zhugs/____/__thabs ni pha cha shes rab ma/____/__lhun grub stong pa'i yul la shar/____/__zhes pa dang /__btags grol snying po'i rgyud las/__ma byung ma skyes sngon rol na/____/__thog ma'i sangs rgyas 'od mi 'gyur/____/__kun gyi 'byung gnas chen por gnas/____/__snying po lhun grub 'od gsal sku/____/__dbyings kyi snying po 'od mdangs shar/____/__'od mdangs snying po sku gsum 'grub/____/__sku gsum snying po chos skur gnas/____/__pha ni thabs mchog dpag tu med/____/__ma ni shes rab brjod las 'das/____/__nga ni rang byung ye shes yin/____/__rdo rje rin chen nga yi gdung /__stong pa nyid ni nga yi yum/____/__mun 

snang gnyis kyi mtshams nas 'ongs/____/__bdag med sku ni ston par che/____/__srog med sku ni 'khor du che/____/__rang byung ye shes bstan par che/____/__ma byas gzhal yas khang du che/____/__ye nas lhun grub dus su che/____/__ngo bo nyid kyi snang ba la/____/__ngo bo nyid kyi sku shar ba/____/__dper na 'od dang gzugs brnyan bzhin/____/__zhes gsungs pa'i don ni/__ gdod ma'i gzhi nang gsal lhun grub rin po che'i nang nas shes rab stobs su gyur pa'i srog rlung bzhis/__thugs rje rig pa'i ye shes rig tsam g.yos pa las/__ nang gi rang bzhin lhun grub kyi 'od mdangs de dang mnyam du phyir shar dus/__ngo bo stong pa'i yul la sku dang ye shes su shar bas/__lhun grub rin po che'i sbubs nang gsal shar nas/__ye shes 'od kyi sbubs kyi snang ba la gnas pa zhes bya ste/__ spyod byed thugs rje'i cha phyir shar ba rtog par ma 'phros kyang gzhi las g.yos pas rig pa 'che'o zhes bya'o/____/__de yang snang ba 'di gdod ma'i gnas lugs las phyir gsal du snang la/__ma rig pa'i sems can du ma 'khrul ba'i bar na snang bas mun snang gnyis kyi mtshams zhes bya ste/__kun gsal las/__dang po gzhir snang gong du gnas/____/__mtshon snang 'od du gong du byung /____/__sangs rgyas sems can 'og tu gnas/____/__de gnyis bar du rtsal 'byor pa/____/__bar gyi bskal par bshad pa yin/____/__zhes pas/__'di nges par bya ba dngos ni/__nang gsal ye shes lhun grub rin po che gdod ma'i ka dag chen po las/__rtsal phyir snang ba ni rang bzhin lhun grub kyi snang ba bsam gtan gyi zhag bzhi rim pas 'char ba'i tshul ni/__rang shar las/__nga med pa'i sngon rol na thog ma gzhi'i gnas lugs 'di ltar gnas te/__gzhi ka dag chen po zhes bya ba/__ngo bo rang bzhin thugs rje 

gsum du gnas so/____/__de'i 'og na lhun grub rin po che'i gnas lugs zhes bya'o/____/__de'i 'og na gzhi snang chen po zhes bya ba yod do/____/__de'i 'og na longs sku'i snang ba yod do/____/__zhes gsungs pas/__gdod ma'i ka dag chen po sngar bshad pa bzhin nang gsal ngo bo rang bzhin thugs rje gsum rtse cig rnam par mi rtog pa nyid du gnas pa las/__'phen pa'i ye shes thugs rje nyid gzhi lhun grub 'od kyi khang pa na rig pa'i ye shes nang gsal phyogs lhung med pa'i shes rab me stag ltar srog gam snying po'i tshul du dbus na bzhugs pa la/__gyen du rgyu shes rab kyi rta dang /__thur du sel shes rab kyi zer mdangs 'od dang /__me dang mnyam pa smin par byed pa'i stobs can dang /__khyab byed rdzogs par byed pa'i stobs can dang /__ srog rlung yan lag bzhi 'char gzhi'i tshul shin tu phra bar yod kyang dngos su grub pa med pas dbyings su ni 'phros/__'phro gzhi ma 'gags pa'i tshul du mi gsal gsal ba'i bdag nyid can yod pa las/__nang gsal gyi thugs rje rig tsam zhig g.yos pa rlung gi rta byas phyi gsal du rnam par mi rtog pa'i rig pa mkhyen pa'i ye shes su bskyed pas lhun grub rin po che'i sbubs shar ro/____/__gzhi thog nas g.yos pa'i skad cig gnyis pa la nang 'od gsal gyi sku dang ye shes thugs rje dus gcig la phyir shar bas ye shes 'od kyi sbubs sam snang ba shar ba ni rang bzhin lhun grub kyi snang ba zhes bya ste/__'di la zhag dang por lhun grub kyi 'char lugs bstan pa dang gcig/__ gnyis pa gzhir snang chen po'i 'char lugs bstan pa dang gnyis/__ gsum par longs sku'i 'char lugs dang gsum/__bzhi par sprul sku'i snang 

lugs dang bzhi las/__dang po ni gdod ma'i nang 'od thugs rje gnyis ngo bo'i yul la phyir shar ba'i bsam gtan gyi zhag dang po'i snang ba la 'char lugs rnam pa drug/__sgo rnam pa gnyis/__yon tan gyi yod tshul dgu dang /__byung tshul rnam pa dgu ste chos nyi shu rtsa drug yod do/____/__de skad du yang rang shar las/__de'i 'og na lhun grub rin po che'i gnas lugs zhes bya ba yod do/____/__de la 'char lugs rnam pa drug yod do/____/__sgo rnam pa gnyis yod do/____/__de ni lhun grub ces kyang bya'o/____/__ gzhi ma nges pa zhes kyang bya'o/____/__gzhi sna tshogs su 'char ba zhes kyang bya'o/____/__de man chad na ldog pa'i sa yod do/____/__zhes pas/__'di la yon tan gyi yod tshul dang /__byung tshul thog mar bshad de/__de ltar snang ba'i zhag dang po la/__nang 'od ngo bo'i yul la shar bas phyi'i yul snang ston ka'i nam mkha' dri ma med pa lta bu'i steng 'og phyogs mtshams thams cad/__'od gsal gyi zhing khams nyi zla gza' skar ltar snang bas snang srid thams cad sku ru shar ba ni gsal ba 'tsher ba lhun sdug pa 'od zer 'phro ba'o/____/__de lta bu'i snang ba las ye shes byung /__'od byung*/__rig pa byung /__thugs rje byung*/__yod par snang ba byung*/__de bzhin du ma rig pa byung /__las byung /__sangs rgyas byung /__sems can byung /__yang snang ba de la ngo bo yod/__thugs rje yod/__rtsal yod/__snang ba yod/__da gzod 'byung rung du sems yod/__yid yod/__'khrul pa yod/__yang ma 'khrul pa yod do/____/__de ltar snang ba de la dag ma dag gnyis ka'i gzhi phra mo sa bon gyi tshul du yod pas 'khor 'das thams cad 'byung ba'i 'byung ba chen po yin te/__mtshan brjod las kyang /__'byung ba chen po bcom ldan 'das/____/__zhes bshad do/____/__'char lugs drug ni thugs rje 

ltar 'char bas/__sems can la snying rje 'byung /__'od ltar 'char bas 'od zer gyis 'jig rten gyi khams khyab par snang /__sku ltar 'char bas snang ba thams cad rigs lnga'i tshom bur snang /__ye shes ltar 'char bas sangs rgyas kyi zhing khams dag pa dbang po'i mngon sum na gsal/__gnyis med ltar 'char bas mi rtog pa'i ting nge 'dzin la gnas/__mtha' grol ltar 'char bas chos nyid la dar cig gnas pa'o/____/__sgo gnyis de ltar rang snang gi ye shes su snang ba de rang gi rig na gdod ma'i gzhi la kun tu bzang po mngon par byang chub pa'i sgo dang*/__ ma rig na sems can 'khor bar 'khrul ba'i sgo gnyis yod do/____/__snang ba 'di'i yar 'khrul mar 'khrul las/__kun tu bzang po'i grol gzhi shes par bya'o/____/__de skad du bkra shis mdzes ldan las/__de la lhun grub rin po che'i snang lugs 'byung ste/__de ni sangs rgyas pa'i chos thams cad 'byung ba'i gzhi zhes bya'o/____/__de las ni sangs rgyas byung ngo /____/__sems can byung ngo*/____/__ye shes byung ngo /____/__'od byung ngo /____/__rig pa byung ngo*/____/__ma rig pa byung ngo /____/__las byung ngo /____/__thugs rje byung ngo /____/__ yod par ltar snang ba byung ngo /____/__de la ngo bo yod/__rang bzhin ltar snang ba yod/__ thugs rje ltar snang ba yod/__rtsal yod/__snang ba yod do/____/__sems yod do/____/__ yid yod do/____/__'khrul pa yod do/____/__ma 'khrul pa yang yod do/____/__thams cad 'byung ba chen po'o/____/__de ni sangs rgyas dang sems can gyi spyi sa chen mo zhes bya'o/____/__ zhes so/____/__ gnyis pa ni snang ba de rang snang du ma rig pa'i 'og tu snga ma nub ste zhag gnyis pa la gzhi snang chen po zhes bya ba/__ye shes kyi snam bu kha dog lnga ldan 

phyogs bcur 'ja' tshon rtsegs ma shar ba ltar snang la kha dog lnga'i tshom bus brgyan pa'i ye shes kyi snang bas khyab par shar ro/____/__la la snang ba 'di rang ngo shes pas gdod ma'i gzhi la grol bar yang gsungs so/____/__de skad du de las gzhi snang ba chen po'i snang ba 'byung ste ye shes kyi snam bu tshad med pas khyab par snang ngo*/____/__zhes so/____/__ gsum pa ni snang ba snga ma nub ste zhag gsum pa la longs sku'i snang ba zhes bya ba/__phyogs thams cad 'od gsal gyi snang ba la mtshan dang dpe byad kyi 'bar ba'i rigs lnga'i tshom bu yab yum du gsal ba la ye shes lnga'i 'od zer 'phro zhing 'khor lnga lngas brgyan pa thams cad kyang /__gzugs dang /__sgra dang /__dri dang /__ro dang /__reg bya dang /__chos kyi longs spyod du rdzogs shing /__gsal ba/__ dro ba/__yangs pa/__bsil ba/__g.yo ba'i bdag nyid 'dzin pa ste/__snga ma las/__de las longs sku'i snang lugs byung ste/__de ni lam mngon par snang ba'i gzhi zhes bya'o/____/__de yang gsal ba/__dro ba/__bsil ba/__yangs pa/__g.yo ba'i bdag nyid 'dzin pa sku lnga dang ldan pa/__ye shes lnga dang ldan pa/__rigs lnga dang /__kha dog lnga dang /__'od lnga dang /__yum lnga dang /__gzugs lnga dang*/__sgra lnga dang /__dri lnga dang /__ro lnga dang /__reg bya lnga dang /__chos lnga dang /__snang ba lnga dang /__gtso bo lnga dang /__ 'khor lnga dang ldan pa'o/____/__de yang mtshan bzang po sum cu rtsa gnyis dang /__dpe byad bzang po brgyad cu dang ldan pa'o/____/__yangs pa'i chos drug dang ldan pa'o/____/__ zhes so/____/__ bzhi pa ni zhag bzhi pa la sprul pa sku'i snang ba zhes bya ba/__snga ma'i sku dang 

ye shes de dag gi snang cha las/__'od phyi ma nang ltar shar ba'i gzugs brnyan las/__sprul pa'i sku gsum snang ba'i rang bzhin sprul pa'i sku ni shar phyogs mngon par dga' ba'i zhing ltar snang ba'i kha dog dkar por snang ba ni rin po che'i khang bu brtsegs pa'i nang rdo rje mi bskyod pa rdo rje rigs kyis bskor ba'i bkod pa phun sum tshogs pa dang /__lhor dpal dang ldan pa'i zhing khams ser po rin chen 'byung ldan 'khor bcas dang /__nub pad+ma brtsegs par snang ba mtha' yas 'khor bcas dang /__byang las rab grub par don yod grub pa 'khor bcas la sogs pa'i snang ba me long gi ngos la nyi ma shar ba ltar snang ngo /____/__de'i snang cha las gnyis pa 'gro ba 'dul bar sprul pa'i sku thub pa drug gi kha dog so sor snang ba ni de'i tshe yar sku dang ye shes kyi zhing khams ni/__sangs rgyas kyi sku gsung thugs mi zad pa rgyan gyi 'khor lo rang snang thad kar rang bzhin sprul pa'i sku'i zhing khams 'od gsal/__mar 'gro ba drug gi yul khams so so'i bde sdug sna tshogs mthong ba rnam par dag pa'i spyan la ma 'gags par gsal bas na thub pa drug gi ston pas 'gro ba 'dul lo/____/__de'i snang cha las rigs drug gi snang ba gang gis 'dul ba'i skye rga na 'chi'i ston pa la sogs pa ma dag pa sprul pa'i sku sna tshogs su 'phro ba rmi lam ltar rtog med du gsal snang du mthong ngo /____/__la la 'di nyid nas grol zhing /__la la 'gro drug gi snang ba la 'dzin pa zhugs pas rmi lam sad pa ltar de nyid kyi rjes thog nyid du 'khor bar 'jug pa gsungs so/____/__ de ltar 'khor 'das ye nas ma 'khrul la snang bar cis shes na/__dbang rnam par bkod pa las/__'khor ba ngan song rol pa ye shar la/__yang dag sangs 

rgyas 'dod pa yong re 'khrul/__zhes rdo rje 'chang gis gsungs pas gsal lo/____/__ de ltar sprul sku'i snang ba de'i dus na sku dang ye shes su snang la mi rtog/__ma dag pa rigs drug gi yul dang /__sgra skad rnam pa sna tshogs thos kyang yid phyir mi 'phro/__ gsal ba la ngos gzung med pa/__snang ba la 'dzin pa med pa/__dbang po'i mngon sum skad cig dang po lta bur snang ngo*/____/__snang ba 'di dag ni kho bos yid ches par mthong ngo /____/__shes byed ni snga ma de nyid kyi mjug thog kho nar 'bral bar gsungs pa/__de'i snang ba las/__rang bzhin sprul pa sku'i snang ba dang /__'gro ba 'dul ba sprul pa sku'i snang lugs las/__ma dag pa sprul pa sku'i chags lugs so/____/__/__de yang rang bzhin sprul pa sku ni ngo bo lhun grub las shar ba'o/____/__rang bzhin sprul pa sku'i snang lugs ni/__'khor mi zad pa/__longs spyod mi zad pa/__ yon tan zad mi shes pa/__stobs zad mi shes pa/__rtsal zad mi shes pa/__cho 'phrul zad mi shes pa/__tshe'i grangs tshad med pa/__nad kyi sdug bsngal thams cad dang bral ba/__gzhal yas khang bsam gyis mi khyab pa/__chos bsam gyis mi khyab pa'o/____/__de ni rang bzhin sprul pa'i sku'i snang lugs so/__de las 'gro ba 'dul ba sprul pa'i sku byung ngo /____/__de yang sna tshogs su snang bas sna tshogs kyi don shes pa/__ snang yang rjes su ma chad pa'o/____/__de las ma dag pa sprul pa'i sku byung ba'o/____/__de yang sems can kyi mos pa dang mthun par gang gis 'dul bar de'i rnam par snang ba'o zhes rgya cher gsungs so/____/__ gnyis pa la ye shes de gang du yang 'char ba'i dpes nye bar mtshon pa ni/__klong gsal las/__gzhi dang ye shes lhun grub ni/____/__bar do'i yul la mngon 

par 'char/__zhes pas/__de yang gdod ma'i gzhi ye shes nang gsal gsum nam mkha' 'od gsal la thim dus 'char/__lhun grub kyi zhag bzhi rim pa bzhin du zung 'jug dang /__ye shes bzhi sbyor lhun grub rin po che ste bsam gtan gyi zhag lnga la 'char ba des shes so/____/__de ltar rang bzhin lhun grub kyi snang ba bzhi po ni rgyud lung man ngag chen po rnam nas legs par gsungs kyang gdod ma'i gzhi snang chen po ngo bo ka dag gi snang ba la nang gsal der 'khrul nas deng sang ni gdod ma'i gzhi dang 'gro drug 'khrul pa'i bar na ye shes 'od gsal gyi sbubs rang bzhin lhun grub kyi snang ba 'di yod par mi shes par rdzogs pa chen por rlom pa rnams kyang shin tu rmongs par mthong ngo /__kho bos ni snang ba 'di kun rang byung pad+ma yab yum gyi byin rlabs las mthong zhing rang shar gyi lung dang yang shin tu 'brel bar snang ngo /____/__'di ltar mthong nas phyi rabs kyi don du bkod pa la rig 'dzin gyi bla ma dam pa rnams dgyes te/__a la la zhes gsung bar the tshom mi za'o/____/__de dag gis rang bzhin lhun grub kyi 'char tshul bstan to/____/__ don gsum pa de nyid rig pas kun tu bzang po'i grol tshul ni/__rang byung bde ba 'khor lo'i rgyud las/__myug tsam las ni rig tsam byung /__wal gyis gsal nas sgro skur bral/__zhes pas/__gdod ma'i gzhi ngo bo rang bzhin thugs rje gsum nang gsal du yod pa las rig pa'i ye shes g.yos pa srog rlung bzhis rta byas/__phyir thugs rje rig pa myug tsam shar ba dang mnyam du rang bzhin las sku dang ye shes kyi zhing khams nyi ma shar ba ltar gsal ba de thugs rjes rang snang du wal gyis rang mdangs phyir shar bar rig pas skad cig la rtogs 

pa skyes nas sgro 'dogs pa mya ngan las 'das pa'i snang ba phyir gsal sku dang*/__ 'od gsal gyi snang ba dang skur 'debs kyi snang ba de la 'khor ba'i sgo rigs drug gi 'char gzhi ma dag pa'i sa bon a mri bre du su tri la sogs pa yod par rang dag rang log ste bral nas skad cig gnyis pa la phyir gsal thams cad nang*du*thim ste/__sngon ji lta ba bzhin phyis 'gyur ba med par nang gsal chen bzhugs pas/__gzhi 'bras bur smin/__'bras bu btsan sa zin te/__phyis rgyur mi ldog pa bse shing gi 'bras bu ltar bzhugs so/____/__de ltar gdod ma'i gzhi de 'bras bu smin pa gang las gyur na/__nang gsal thugs rje'i rig pa me stag ltar gnas pa'i shes rab phyir srog rlung bzhis rta byas nas 'phros pas/__ rang snang gi 'od gsal rang dang ngo bo gcig pa'i rang mdangs su shes pas/__ shes rab de sku dang ye shes kyi smin nas/__ngo bo'i sa la sngon bzhin chos sku rtog med chen por bzhugs pa la/__thams cad mkhyen pa'i ye shes kyi 'khor 'das kyi skyon yon rig pas phyis 'khor 'das gang du'ang mi 'jug par chos sku'i ngang las ma g.yos bzhin du sems can gyi don gang mos su byed pa'i thugs rje mdzad pa dang bcas pa 'byung ngo*/____/__de skad du sgron ma 'bar ba las/__gzhi nyid 'bras bur smin byed de/____/__shes rab skra ru smin pa yi/____/__ngo bo nyid kyi chos sku de/____/__ ye shes chos kyi sku ru smin/____/__de yi ye shes rgyun ma chad/____/__sku dang ye shes lhun grub gsal/____/__zhes so/____/__de ltar gzhi thog na sngon bzhin bzhugs na sku gsung thugs yon tan phrin las ji ltar yod snyam na/__sku nang gsal ye shes rin po che'i snang ba la stong gsal 'gyur ba med pa'i tshul gyis bzhugs te/__de nyid 

las/__stong gsal chu sbu'i gzugs brnyan bzhin/__zhes so/____/__gsung ni mi gsung mi brjod smra bsams las 'das pa'i ngang nas chos nyid kyi rang sgra rgyun mi 'chad par sgrogs pa'i 'char gzhi ma 'gags pa byed pa ste/__de yang srog rlung yan lag bzhi'am lnga'i klong nas 'char ba'o/____/__thugs ni thams cad mkhyen pa'i ye shes ye shes lnga dang ldan pa las/__rnam pa thams cad mkhyen pa'i ye shes ji lta ba dang ji snyed pa gnyis kyi 'char gzhi'i tshul du yod do/____/__de yang snga ma las/__ de yi gsung gi gnas lugs ni/__yan lag rlung bzhi me stag zer bzhin du/__ rig pa'i klong na 'char gzhi ma 'gags gsal/__de yi thugs kyi gnas lugs ni/__srog rlung rang gi ngo bo bo'i te/__phyogs lhung med pa'i shes rab me stag ltar/__ snying pos snying po ye shes lngar bzhugs so/____/__zhes so/____/__yon tan ni ye nas ma btsal ye nas lhun gyis grub pa'i sku gsung thugs kyi mtshan dpe 'od zer dang bcas pa chos kyi gsung dbyang rgya mtsho'i 'char gzhi sgrib gnyis gzhi la sangs shing mkhyen pa nang du rgyas te/__sgron ma rnam bkod las/__don gyi snying po thag chod pas/__gzhi la grub pa'i shes rab gsum/____/__sa bon tshul du gnas pa ste/____/__rkyen las byung ba'i shes rab kyis/____/__'bras bu'i tshul du smin pa yin/____/__ma rig pa yi mun pa sangs/____/__shes bya'i sgrib pa yang dag pas/____/__ma btsal 'bras bu lhun gyis grub/____/__ces so/____/__phrin las ni bsam gyis mi khyab ste/__'khor 'das kun gyi sngon rol du/__byang chub nas sangs rgyas thams cad kyi ston pa mdzad pas yab tu gyur cing /__sems can thams cad kyi snang ba mdzad pas sems can bde ba la 'god pa'i yum chen mos/__nam mkha' dang mnyam pa'i sangs rgyas dang byang chub 

sems dpa' dang /__nyan thos dang rang sangs rgyas dang so so'i skye bo ma lus pa thams cad kyis gang la ci phan pa'i don mdzad cing /__mthar gdod ma'i gzhi thog tu mngon par byang chub pa la sbyor bar mdzad do/____/__de skad du yang rgyud bla ma las/__'dus ma byas shing lhun gyis grub/____/__gzhan gyi rkyen gyis rtogs min dang /____/__mkhyen dang brtse dang nus par ldan/____/__don gnyis ldan pa'i sangs rgyas nyid/____/__thog ma dbus mtha' med pa yi/____/__rang bzhin yin phyir 'dus ma byas/____/__zhi ba chos kyi sku can phyir/____/__lhun gyis grub ces bya bar brjod/____/__so so rang gis rtogs bya'i phyir/____/__gzhan gyi rkyen gyis rtogs min pa/____/__da ltar rnam gsum rtogs phyir mkhyen/____/__lam ston phyir na thugs brtse ba/____/__nus pa ye shes thugs rje yis/____/__nyon mongs sdug bsngal spang phyir ro/____/__dang po gsum gyis rang don du/____/__phyi ma gsum gyis gzhan don yin/____/__de ltar shin tu rmad du byung zhing bsam du med pa'i yul sangs rgyas nyid de/__gzhan las ma thos par rang nyid slob dpon med par rang byung gi ye shes kyis brjod du med pa'i rang bzhin du mngon par rdzogs par sangs rgyas te/__de'i rjes su rtog pa la rtogs pa dang mi ldan pa dmus long du gyur pa gzhan dag kyang rtogs par bya ba'i phyir/__bla na med pa'i ye shes dang thugs rje dang ldan pa nyid du rig par bya'o zhes pa dang /__ rdzogs pa chen po'i don 'dus rang byung bde ba 'khor lo'i rgyud las/__kun rig rgyal pos bka' stsal pa/____/__nga yi rtogs don ngas bshad kyis/____/__'khor 'das byung bas ma bslad tshe/____/__'khrul dang rtog pa med pa'i dus/____/__mtshon tshig dpyod pa'i yul med pas/____/__gang gi 'dzin blo ma zhugs phyir/____/__de nyid don du rang rig 

ste/____/__/__sgro skur ma btags rang gsal ba/____/__de yang mi 'gyur chos skur shes/____/__ sngar ma 'khrul bas bstan ma dgos/____/__ma bstan rig pa rang la shar/____/__de nyid dus na ma rig sangs/____/__bag chags med phyir ye shes rgyas/____/__rang gi rang rig chos kyi sku/____/__de las ma g.yos lhun gyis grub/____/__de phyir rang byung rgyu rkyen med/____/__de la yid ches gdeng dang ldan/____/__rgyun bzhis bskyed pa'i lam rig bral/____/__de phyir 'khor bar lhur ma myong /____/__da yang rdo rje sems dpa' nyon/____/__ sems med rang rig chos skur shes/____/__che ba'i yon tan bsgrub ma dgos/____/__drang don bde skyid sangs rgyas med/____/__de phyir mya ngan 'das ma myong /____/__kun brtags med phyir sgrib pa med/____/__de don rang byung snying po la/____/__spangs thob med pas re dogs bral/____/__gang gi skyon gyi ma gos par/____/__ma bsgrub yon tan mtha' dag rdzogs/__kun tu bzang po rang la btags/____/__rgyu rkyen gnyen po med pa'i phyir/____/__ dmigs med chos kyi sku zhes bya/____/__da yang rdo rje sems dpa' nyon/____/__sangs rgyas sems can gzhi la med/____/__sems med rang byung kun bzang la/____/__slob dpon med phyir rang byung sku/____/__thos bsam ma byas rang rig rtogs/____/__ma rig med phyir sems dang bral/____/__ngo mtshar rig pa rgyal ba'i gsung /____/__sems med rnam pa thams cad mkhyen/____/__'byung bzhi med phyir 'dus ma byas/____/__de phyir gzugs med ye shes sku/____/__'khor ba med pas rnam par dag/__sangs rgyas kun gyi nges pa'i don/____/__phyi rabs kun gyi lung du che/____/__de rtogs nga yi byin rlabs las/____/__dus gsum sangs rgyas gsan pa mdzad/____/__myang 'das thog mtha' med las byung /____/__ 'gro don gzugs sku rnam gnyis ston/____/__zhes so/____/__yang dgongs pa bka' 

bgros rgyud las kyang /__thog ma'i kun tu bzang po gzhi thog tu grol tshul gsungs pa/__da yang 'dus pa'i sems dpa' nyon/____/__de tshe kun bzang chos drug gis/____/__gzhi zhes ma rig drug bcom nas/____/__myug tsam las ni yid tsam stongs/____/__ rig tsam byung bas rig 'gribs brlag/__sal gyis gsal bas mun song sangs/____/__wal gyis byung bas 'thibs pa med/____/__sgro skur bral bas ma rig dag/__ 'gyur ba med pas nam mkha' 'dra/____/__da yang rdo rje sems dpa' nyon/____/__'khrul pa ma rig log bcom pas/____/__lung ma bstan par rang brlag stongs/____/__bems rig phyed pas gzhi dang phrad/____/__de phyir ma rig mun pa sangs/____/__ri bo ta lar nyi shar 'dra/____/__zhes pas/__gdod ma'i gzhi las skad cig dang po shar dus/__de ltar snang ba lhun grub/__lhun grub rang snang /__rang snang ye shes/__ye shes ye grol/__ye grol rang rig/__rang rig chos sku yin pas thugs rje'i rig pa phyir gsal skad cig ma myug tsam shar bas/__chos drug po de rtogs nas/__de'i ngo bo las legs pa'i ma rig pa drug rang dag ste/__gzung 'dzin du snang ba las rang grol nas/__ rang snang sku dang ye shes su sal gyis gsal bas rang ma rig pas mun par song ba thams cad sangs te/__rang rig gi ye shes wal gyis byung bas skad cig gnyis pa de la gdod ma'i gzhi thog nang gsal chen por bzhugs kyang /__ rmugs 'thibs gang yang med pa bum nang gi mar me lta bu gzhon nu bum pa'i skur byang chub nas/__sgro 'dogs pa mya ngan las 'das pa'i snang ba shar ba dang /__ skur ba 'debs pa 'khor ba'i snang ba ste/__sgo gnyis kyi re dogs dang bral nas gdod ma'i gzhi la mthar phyin te mi 'gyur ba nam mkha' lta bur gnas so/___/

de'i tshe rang rig pa 'khrul pa thams cad rang dag ste/__rig mkhan gyi shes pa dge sdig gang du yang ma grub pa'i lung ma bstan skad cig ma dang po myug tsam byung ba phyir gsal de nyid kyang skad cig ma gnyis par nang du thim pas rang brlags pa zhes bya ba ste/__rig pa de nyid du so ma thub par nyams pa'i phyir ro/____/__ de'i tshe phyir gsal bems por ma 'khrul bar rig par shes pas bems rig phyed de phyir snang 'od lnga'i snang ba yang skad cig de nyid la nang 'od kyi rang bzhin la thim pas gzhi gdod ma'i snang rig ma bu 'phrad pa zhes bya'o/____/__de'i phyir shes pa gdod ma'i gzhi thog tu phyin pas ma rig pa'i mun pa sangs snang ba gdod ma'i gzhi thog tu phyi pas ri bo ta lar nyi ma shar ba ltar/__ngo bo chos kyi dbyings mthing ga rin po che'i sbubs su rang bzhin 'od gsal sku dang ye shes kyi snang ba tshud pas/__thugs rje nang gsal rig pa'i ye shes rnam par mi rtogs pa thams cad mkhyen pa'i dgongs pa dbyings su 'khyil ba ni/__ston ka'i nam mkha' sprin med pa nyi ma shar ba lta bu'o/____/__de lta bu'i nang gsal gyi 'od lnga thugs rje dang bcas pa ste/__ngo bo lhun grub rin po'i sbubs na bzhugs pa'i tshe/__ chos nyid dag pa'i ye mdangs zhes bya ste/__rig pa 'od kyi khang pa can 'od mtha' med pa'i snang ba la bzhugs so/____/__de skad du sgron ma rnam bkod las/__tshon gang 'od kyi rang bzhin sku/____/__rtag pa ma yin dngos po med/____/__chad pa ma yin 'od gsal sku/____/__nyi ma 'ja' tshon nam mkha' bzhin/____/__zhes so/____/__mdor na gdod ma'i kun tu bzang po des skad cig gcig gis rtog pa'i bye brag phyed nas sangs rgyas pa yin te/__sgyu 'phrul dra ba las/__skad cig gcig gis bye brag 

phyed/____/__skad cig gcig gis rdzogs sangs rgyas/____/__zhes so/____/__de ltar grol ba'i kun tu bzang po la rang byung gi chos gsum yod de/__lung las ma byung ba'i man ngag/__sems las ma byung ba'i sangs rgyas/__rgyu las ma byung ba'i 'bras bu'o/____/__ dang po ni lung ston pa'i bla ma med par rang byung gi rtogs pa rang shar du byung bas sangs rgyas/__ gnyis pa ni 'khor bar ma 'khrul bas tshogs brgyad kun gzhi dang bcas pa med pa'i rig pa rang grol du shes pas byang chub/__ gsum pa ni tshogs gnyis la sogs pa'i dge ba spu tsam zhig ma bsags par gzhi'i gnas lugs mthong bas rig pa gsum brnyes te/__gzhi ji bzhin pa'i ngang du ye ji bzhin par lhun gyis grub pa'o/____/__de ltar kun tu bzang po'i grol gzhi 'di yang phal gyis rtogs par dka' ba'i spyod yul du 'dug pas gsal por legs par bstan zin to/____/__ don bzhi pa ma dag pa sems can gyi 'khrul tshul la/__khams gsum du 'khrul tshul mdor bstan/__bye brag 'dod par lus grub tshul rgyas par bshad/__ kun gzhi la las sogs tshul gyi don bsdu ba gsum las/__dang po la 'khrul pa phyi ltar bshad pa/__nang ltar bshad pa/__gsang ba ltar bshad pa gsum las/__ dang po ni kun gsal las/__gzhi nyid rang ngo ma shes pas/____/__gzung 'dzin skyes pa'i dus na 'khrul/____/__snod bcud srid pa rim gyis chags/____/__zhes pa dang /__klong gsal las/__ye shes nyid las ma rig 'khrul/____/__ye shes kha dog 'byung ba lnga/____/__ gdod nas ye shes tsam nyid du/____/__'bral ba med de ma rig 'khrul/____/__zhes pa 

dang /__bkod pa chen po las/__lhun grub stong pa'i yul la shar/____/__de tshe rkyen bzhi'i 'khrul 'khor las/____/__'dzin pa'i rgya dang bcas par gyur/____/__rlung chu me sa'i dngos po las/____/__rten dang yul gyi khyad par byung /____/__gzugs med gzugs dang 'dod pa yi/____/__gnas bcu dag ni thog mar byung /____/__zhes pas/__'od gsal sgyu ma'i sbubs lhun grub kyi snang ba rang snang du ma shes pas/__ngo bo'i cha tsam la lhan cig skyes pa'i ma rig pas rgyu byas/__yul 'od du snang bas rkyen byas/__ thugs rje'i rtsal 'dzin par g.yos pas bdag po'i rkyen byas/__de gsum yul la spyod byed du dus mtshungs pas de ma thag pa'i rkyen byas te/__gzung 'dzin du 'khrul bas 'od kyi sbubs shor nas rnam smin bag chags kyi sbubs su tshud de/__ ngo bo'i cha la ci yang ma yin pa'i stong pa'i yul la rang bzhin gyi cha nas rang bzhin dang gzugs brnyan 'od tsam du shar/__thugs rje'i cha las shes pa phra mos dpyod byed yul la 'dzin pas/__rang bzhin gyi 'od las lus grub/__gzugs brnyan gyi kha dog lnga las phyi rol gyi sa chu me rlung nam mkha'i kha dog dang bcas par grub/__ngo bo'i cha ci yang ma yin pa la thugs rje'i dpyod byed shes pa phra mos sa bon gyi tshul du byas te sngon lhun grub kyi dus su rnam par mi rtog pa'i ngang du goms pa'i rig pa rigs 'dra bas yod med gang du yang ma dmigs pa'i yul la rtse gcig tu gnas pas/__yod min med min gyi skye mched du 'khrul lo/__/__de nas sems nyid stong pa'i bag la nyal langs te/____/__ci yang med do snyam du gnas pas ci yang med pa'i skye mched du 'khrul lo/____/__de nas sems tsam du rig cing gsal ba las/____/__gzhan gang du yang ma brtags pas rnam shes mtha' yas 

skye mched du 'khrul lo/____/__de nas nam mkha' dwangs pa ltar mtha' yas pa la sems gnas pa nam mkha' mtha' yas skye mched du 'khrul lo/__/__de nas nam mkha' stong pa la kha dog gis gsal ba tsam yul du shar ba de la gsal la mi rtog cing rtog pa'i sa bon bag la nyal gyi tshul du brten pas 'og min la sogs pa bsam gtan gyi gzugs khams bcu bdun du rim gyis 'khrul lo/____/__ de nas sems rags pa las lus kyang rags pa 'dod pa'i khams gnas rigs nyi shur 'khrul lo/____/__ gnyis pa 'khrul pa nang ltar bshad pa ni/__klong gsal las/__dang por ma rig drug las byung /____/__zhes pas/__ngo bo rang bzhin thugs rje gsum gyi mtshan nyid ma shes shing /__ngo bo ma rig pa dngos/__rang bzhin gyis yul/__thugs rjes rgyan byas nas/__khams gsum gyi sems can gyis sdig pa spu tsam zhig ma byas pa 'khor bar 'khyams te/____/__thal 'gyur las/__'khrul ba'i rgyu ni ma rig pa/____/__ma rig pa ni rnam pa gsum/____/__zhes pas/__bdag nyid gcig pa'i ma rig pa/__lhan cig skyes pa'i ma rig pa/__kun tu brtags pa'i ma rig pa gsum gyis rgyu byas/__ rgyu'i rkyen/__dmigs pa'i rkyen der 'dzin gyi rkyen gsum gyis ye shes kyi snang ba las 'khrul pas/__ye shes la 'khrul pa med kyang /__rgyu rkyen gyis 'khrul pa dper na nyi ma la mun pa dang sgrib pa med kyang bar du sprin gyis bsgribs pas nyi ma mi gsal ba ltar/__ye shes nub nas 'khor ba'i mun par 'khyams pa'o/____/__de yang rgyu'i rkyen ni ngo bo stong pa'i gsal cha la ye shes kyi rang gdangs 'od khyim gyi tshul du gnas pa las/__rig pa'i rkyen las/__las kyi rlung gi kha dog phyir gsal 

du shar ba de ye nas lhun grub kyi ye shes su ma shes pas gnyis snang gi 'dzin pa zhugs pa de'o/____/__de nyid 'khor ba'i thog ma yin te/__thal 'gyur las/__rgyu gcig byed med rtsa ba ste/__rang ngo yin par ma shes te/____/__'di ni 'khor ba'i thog ma 'o/____/__zhes so/____/__'khrul pa de ci las byung na/__mu tig phreng ba las/__sems las dran sems 'char ba'i phyir/____/__ngo bo nyid ni rtog pas sbags/____/__zhes pas 'char gzhi'i rig pa me long dang 'dra ba/__de rang ngo ma shes pas sems su song ba dang /__sems dang rtog pa ngo bo gcig pas de nyid sgrib pa yin pa'i phyir/__rang byung ye shes kyi rig pa la sbags shing bslad do/____/__rgyu de la bdag rtog yun can dngos su gzung bas dmigs pa'i rkyen zhes bya'o/____/__sems de las yid drug 'dzin pa rang gsal du shar bas 'byung ba lnga byung /__de nyid ye shes lngar ma shes pas der 'dzin de la brten nas 'byung ba lnga gcig tu 'dus/__de 'dus pas gcig grogs gcig gis byas nas lus grub/__de nyid las gzung 'dzin du grub ste/__mu tig phreng ba las/__yid drug 'dzin cha ma 'gags phyir/____/__chos sku nyid kyang gzung bas bcings/____/__zhes pa dang /__klong gsal las/__ye shes ma rig yul la gzung /____/__der 'dzin rlung sems 'dus pa las/____/__'byung ba lnga yi sbubs su tshud/____/__der tshud 'byung ba'i skye 'jig las/____/__nyon mongs phung po lnga lnga grub/____/__ces so/____/__lhun grub kyi rang gdangs 'byung ba lnga las/__ye shes kyi byin gyi rlabs kyis mi mjed kyi 'jig rten chags/__phyi'i 'byung ba lnga po de'i dwangs ma las nang bcud kyi sems can chags so/____/__de ltar sems kyi rang rtsal 'byung ba lnga dang dug lngar shar/__dug lnga'i snang ba pha ma sbyor ba byed pa la 'dus/__der 

sred lan byung ste ma rig pas mngal du 'jug pa ni/__klong gsal las/__lnga 'dus mtshan ma sbyor ba las/_____/__nyon mongs lnga dang yid drug dang /____/__ye shes lnga yi bdag nyid do/____/__zhes so/____/__de nas btsas te gzung 'dzin 'khrul pas skye rga na 'chi'i chu bo bzhi la rtag tu 'khyams pa ni 'khor ba'i chos so/____/__de'ang snod bcud kyi chags lugs rgyas par bshad na/__klong gsal las/__phyi nang gsang ba la sogs pa/____/__dar gud 'pho 'gyur 'byung ba'i las/____/__zhes pas/__sa chu me rlung nam mkha' ste phyi'i 'byung ba lnga dang /__sems can rnams 'byung ba'i rgyu ji ltar yin na/__thog ma nam mkha' stong pa rang bzhin gyis rnam par dag pa dang ye shes dbyer med du gnas te ye gdod ma nas shes rab kyi char gnas pas ye shes zhes bya'o/____/__de ltar nam mkha' stong pa rnam par dag pa de la ye shes kyi rang gdangs 'od lnga gsal lam me lhun grub tu gnas te/__de la dge sdig 'khor 'das gang du yang ma grub pas ka dag ces bya/__ye nas gnas pas lhun grub ces bya ste/__de lta bu'i don de la 'khor 'das gang du yang grub pa med do/____/__/__ de ltar ye nas med na bsgrubs pas 'bras bu ye shes 'byung ba mi srid do/____/__chu bsrubs kyang me mi 'byung ba bzhin/____/__des na gdod ma'i gnas lugs la ye shes su yod pa bar du 'khrul yang tha mar 'khrul pa sangs nas sangs rgyas pa'i tshe chos kyi sku'i ngang nas gzugs sku rnam par mi rtog pa'i ye shes dang dbyer med du bzhugs nas/__sems can gyi don mdzad pa'i gnas kyang de yin no/____/__de ltar stong pa'i ngang las ye shes kyi rtsal shar bas 'od lnga byung /__de la ma 'gags pa'i rig pa yod pas 'od lnga la 'dzin pa byung /__'dzin pa de la rlung 

zhes bya ste/__snang gsal gyi thugs rje'i rtsal phyir 'phros pa yin no/____/__de yang snang ba'i yul 'od lnga la thugs rje'i rtsal 'dzin pas tha dad du gzungs bas 'byung ba rags par ji ltar grub na/__so sor rtogs pa'i ye shes kyi rang gdangs 'od dmar po de la dngos 'dzin du 'khrul pas me dmar po byung /__de la rlung rig pa'i rtsal gyis drod byung /__yang mnyam pa nyid kyi rang gdangs 'od ser po gsal ba de la 'dzin pa skyes pas sa ser po byung /__me long lta bu'i ye shes kyi rang gdangs 'od dkar por shar ba la 'dzin pa skyes pas chu dkar po byung /__bya ba grub pa'i ye shes kyi rang gdangs 'od ljang gu shar ba la 'dzin pa skyes pas rlung ljang gu byung /__'byung ba nam mkha' ni ye gdod ma nas ye shes dang mnyam du gnas te 'pho 'gyur med do/____/__ye shes kyi rang gdangs 'od rnams la 'dzin pa skyes pas sa chu me rlung bzhi byung /__de dag la rig rtsal rlung gis khyab pas las kun byed do/____/__de ltar ye shes lnga la 'dzin pa skyes pas 'byung ba dngos su grub bo/____/__de yang thog mar ma rig pa'i rtsal gyis bskyed pas 'byung ba lnga la so so'i rtsal byung nas/__de rnams gcig tu 'dzom pas snod bcud kyi 'jig rten chags te/__ye nas stong pa'i nam mkha' la 'dzin pa skyes pas rlung gi dkyil 'khor chags/__de nas 'byung ba so so la 'dzin pa skyes pas de'i steng du chu dang sa chags te lcags ri mu khyud gling bzhi ri rab dang bcas pa'i grong khyer grub bo/__ me ni rlung gi rtsal te 'byung ba gsum ka la khyab par yod do/____/__de dag gis phyi snod grub tshul lo/____/__ gnyis pa bcud kyi sems can grub tshul ni/__rang shar las/__'dod dang 

gzugs dang gzugs med kyi/__khams gsum po ni de la brten/____/__yod min med min ci yang med/____/__rnam shes cung zad med pa yis/____/__gzugs med rnams ni de las skyes/____/__gnas gtsang la sogs gzugs can ni/____/__gong nas 'og tu thigs pa'i tshul/____/__'og min la sogs 'dod pa 'o/____/__lha dang lha min mi rnams ni/____/__mngon mtho de nas gnas gsum ste/____/__byol song yi dwags dmyal ba dang*/____/__ sems can de dag ske ba bzhi/____/__de ltar 'jig rten gsum po nyid/____/__phung po lnga dang dbang po lnga/____/__yan lag lnga dang don snying lnga/____/__yul lnga dang ni nyon mongs lnga/____/__sems lnga yid lnga rtog pa lnga/____/__gzung 'dzin 'khor ba nyid du grub/____/__ces pas/__snod las bcud grub tshul ni/__de yang rlung rdo rje rgya gram gyi lte ba la ye shes kyi rtsal drod bag tsam zhig byung ste/__de chu'i dkyil 'khor la phog pas chu la rlangs pa mthongs khung gi du ba tsam zhig byung ngo /____/__rlangs pa de sa'i dkyil 'khor la phog pas chan la phab btab pa'i drod tsam gyis thams cad la khyab pas 'byung ba bzhi'i dwangs ma 'dus/__dwangs ma dang ye shes kyi rang 'od 'dres pas 'od phub chung tsam gnyis byung ste/__nam mkha' la 'khyil ba'i gong ma las snang la rang bzhin med pa'i 'od gsal gyi lha byung*/__de las 'od zer tshul du gzugs med skye mched mu bzhi byung /__de las rig rtsal de g.yos pa'i 'dzin chags las rim gyis gzugs khams gnas rigs bcu bdun byung /__de las 'dod lha rigs drug byung /__de dang 'od gsal gyi lha dang /__khyad par rgyal chen bzhi las gling bzhi'i mi byung /__de dag dngos su dug gsum rags pas dmyal ba yi dwags dud 'gro byung /__nga rgyal dang bsod nams cha mthun 'dres pa'i las 

kyis lha min byung /__de ltar 'byung ba'i dwangs ma dang /__rig pa gzhi nas 'phags pa 'dres te lus grub pas bcud kyi sems can zhes bya'o/____/__'od gnyis pa las ni dus ring zhig na nyi ma zla ba byung ste/__de'ang nam mkha'i bcud las byung bas nam mkha' la 'dug/__ye shes kyi rtsal las byung bas kun la gsal nus/__rlung gi dwangs ma las byung bas 'gro 'ong byed/__me'i dwangs ma las byung bas drod yod/__ de yang nyi ma la me'i dwangs ma gtso che bas tsha/__zla ba chu'i dwangs ma gtso che bas bsil/__de gnyis kyi rtsal las gza' skar du ma 'od kyi tshul du snang ba'o/____/__de nas 'byung ba rnams gcig grogs gcig gis byas te bskyed pas sos ka nas dbyar zla ba gsum du rtsi shing me tog rgyas shing nyi ma ring la tsha/__'byung ba rnams bag tsam stobs chung bas gcig dgra gcig gis byas te/__rgud pa'i dus kyi ston smad nas dgun zla ba gsum nyi ma thung la drod chung /__'byung ba'i dwangs ma skyed byed du mnyam dus dgun smad nas dpyid zla ba gsum dang /__dwangs ma 'phel zhing rgyas par mnyam pa'i dus dbyar smad nas ston zla ba gsum nam nyi ma mnyam pa'o/____/__'byung ba rnams kyi dwangs ma dus gcig la byer bas nyi zla shar ba yin no/____/__yang rlung gis bsdus pas snga ma bzhin no/____/__zla ba dang skar ma'i 'pho 'gyur las/__dar gud kyang 'byung ba'i dar gud kyi rjes su byed do/____/__yang rlung rdo rje rgya gram gyi lte ba nas drod byung chu la phog/__chu'i rlangs pa byung ba sa'i dkyil 'khor la phog ste khyab/__rlung gi rtsal drod rang shugs su byung ba shing gnyis drag tu bsrubs pas me 'byung ba ltar sa la drod kyis khyab pas rlangs pa nam mkha' la song ba'i na bun sprin du 'khrigs pa las char babs pa ni/__khog 

ma'i chu khol ba'i kha chod kyi rlangs pa las zil pa phra mo 'byung ba bzhin sa la babs pas/__'byung ba gcig grogs gcig gis byas pas 'byung ba rgyas pa'i dwangs ma las rtsi shing nags tshal nas myu gu lo ma me tog 'bras bu'i bar rim gyis byung nas/__ston 'byung ba rtsal mnyam dus 'bras bu smin yang 'byung ba rnams kyi byed las mtho dman tsam las logs pa med do/____/__ de bzhin du rang gis zas zos pa mes bzhus/__rlung gis dwangs snyigs phye/__chus bsdus/__sas sra bar byas te/__lus stobs bskyed nas sha khrag gi dwangs ma las rkang /__rkang mar gyi dwangs ma las thig ler 'phel te/__skyes nas lo bcu drug gi dus su rgyas te/__de nas lo sum cu'i bar du rtsal mnyam pas dwangs ma rang so la gnas/__de nas 'byung ba gcig dgra gcig gis byas te mar bsdus pas dwangs ma rnams rim gyis bskams te dbang po nyams pas rgas shing gud nas 'byung ba rnams 'khrugs te/__byer bas tshe'i dus byed pa na'ang 'byung ba'i dar gud las gzhan med do/____/__de ltar phyi nang gi 'byung ba lnga ni ye shes kyi sku bdag tu gzung bas gnyid snang ltar grub kyang /__ye nas gnyis med ye shes chen po rigs lnga'i sangs rgyas kyi zhing du gnas te/__seng ge rtsal rdzogs las/__ yul lnga las ni 'od lnga'i sku/____/__/__srid pa gsum nyid sangs rgyas zhing /____/__zhes gsungs so/____/__ gsum pa 'khrul pa gsang ba ltar bshad pa ni/__bkod pa chen po las/__ lhun grub stong pa'i yul la shar/____/__de tshe rkyen bzhi'i 'khrul 'khor las/____/__'dzin pa'i rgya dang bcas par 'gyur/____/__zhes pa dang /__sgron ma snang byed las/__sngon byung 

thog ma ka dag gzhi/____/__ngo bo rang bzhin thugs rje ni/____/__ye shes gsum gyi bdag nyid do/____/__de las ma nges lhun grub gzhi/____/__ma rig gsum dang rkyen bzhi dang /____/__ shes pa sbags pa'i 'khrul pa 'o/____/__zhes pa dang /__yang rgyu dang 'khrul pa'i sa bon ni/____/__gsal ba'i cha ni phyir shar bas/__shes pa gsal gsal rig rig de/____/__ma rig pa ni gsum dag las/____/__yud tsam phyir 'gyus snang cha las/____/__yul de bdag tu gzung ba'i blos/____/__gzhi dang gzhi yis snang cha la/____/__gzhi dang gzhi zhes khyad par 'khrul/____/__'khrul pa'i rgyu las yul rkyen 'phrad/____/__rkyen bzhi dmigs pa ma dag pas/____/__sna tshogs snang ba'i gsal cha 'dres/____/__/__yid drug 'dzin la ma 'gags pas/____/__nyon mongs drug gis bdag bcings pas/____/__yul drug so so'i snang ba 'char/____/__/__de ltar yul la bdag bzung bas/____/__de nas rim gyis snod bcud kyi/____/__snang ba du mas gzugs btus pas/____/__'di nyid mi shes byis pa rnams/____/__zo chu bzhin te brgyud mar gnas/____/__so so'i lus dang tshad len pa'i/____/__ zhes pas/__gdod ma ka dag gi gzhi nang gsal de las rang bzhin lhun grub kyi snang ba bzhi shar ba rang gdangs su ma shes pas/__rgyu bdag nyid gcig pa dang*/__ lhan cig skyes pa'i ma rig par gyur nas/__yul 'od snang la yul du 'dzin pa skyes pa ni/__kun tu brtags pa'i ma rig pa ste/__rig pa nang gsal srog rlung bzhi'i rtas bskyang nas rig tsam yul la shar ba'o/____/__de ltar ma rig pa gsum 'dzom pa'i shes pa skad cig ma gcig po des yul la bdag tu bzung bar 'khrul te/__de'ang bzung 'dzin gyi zhag dang po gsum gyi snang ba nub nas/__bzhi pa la ma rig pa gsum gyi 'dzin pas yar sku dang ye shes/__bar rang bzhin sprul 

sku'i snang ba yang nub ste/__de'i gdangs mar 'gro ba rigs drug gi gnas na thub pa drug gi snang ba la/__lha mi'i yul la chags/__ngan song la sdang ba'am/__rang snang gang rung re la yid kyi 'dzin pa zhugs pas/__kun gzhi'i steng du 'gro drug gi bag chags bzhag ste/__de dag tu skye ba'i sa bon a ni pre du su tri drug gsal btab pa'i thog ma byas pas skad cig ma gnyis par 'gro ba 'dul ba sprul pa sku'i zhing de'i snang ba yang nub nas/__gong gi snang ba la der 'dzin zhugs pas 'gro drug so so'i yul der 'khrul bar byed pas na rmi lam sad pa las rang gi yul snang ba bzhin snod bcud so so'i grub tshul ni/__de ltar gong gi snang ba las/__ ngo bo stong pa ris med kyi cha nas nam mkha' tsam las go skabs 'byed pa yul gyi rnam pa byas/__rang bzhin gsal ba 'od kyi cha las/__dngos kyi 'od snang sku dang ye shes su snang ba nub/__rang bzhin gyi 'od dang gzugs brnyan gyi 'od gnyis phyi ma nang du shar ba la 'dzin pa skyes pas/__so so sngar gang yin snang yul drug po la bag chags bzhag pa dang mthun par/__gzugs brnyan gyi 'od las phyir 'gro drug gi yul snang rigs mi 'dra ba drug so sor shar te/__de'ang bsam gtan gyi lha la 'od gsal gyi yul/__gzugs med kyi lha la mi rtog pa yid kyi yul/__'dod pa'i lha la dga' bde rags pa'i yul/__mi rnams la gling bzhi so so'i yul/__ngan song gsum la rang snang log pa'i yul drug so sor grub ltar snang /__rang snang mthun pa rnams la mthun pa ltar snang yang /__don la tha dad du grub pa med de/__rang snang dag ma dag tha dad la snang yul mi 'dra ba rmi lam gyi snang yul bzhin no/____/__de dag gi rgyu ni ye shes kyi snang yul gcig las tha dad du 

snang ba las gzhan med de/__klong gsal las/__ye shes ngo bo gcig nyid las/____/__'dzin pa log pas tha dad snang /____/__zhes so/____/__snang dus de na'ang sems gcig las tha dad du snang ba yin te/__slob dpon dbyig gnyen gyis/__dngos gcig yid ni tha dad phyir/____/__don ma grub pa nyid du mthong /____/__zhes gsungs pa bzhin no/____/__'o na phyi rol gyi yul snang 'di dag rdul phran 'dus pa las bskyed pa'i bems po rang mtshan pa ma yin nam/__sra sra 'thas 'thas ltar snang gi 'dug pa snyam na/__ma yin te theg pa thun mong ba dang nyan thos pas 'dod pa yin gyi/__ theg pa chen po ba ni med bzhin snang ba bag chags 'khrul pa'i chos 'phrul rmi lam sgyu ma tsam du snang bar 'dod do/____/__'phags pa klu sgrub kyi rtsa ba shes rab tu gsungs pa/__rmi lam ji bzhin sgyu ma bzhin/____/__dri za'i grong khyer ji bzhin no/__/__de bzhin ske dang de bzhin gnas/____/__de bzhin du ni 'jig pa'ang gsungs/____/__rmi lam gyi snang dus de na'ang sa rdo ri brag rta glang nags tshal la sogs pa bden bden yod pa ltar snang yang rang sems gnyid kyis myos pa'i cho 'phrul tsam du snang ba bzhin no/____/__des na phyi yul du snang ba'i 'khrul pa 'di skye 'gags gnas gsum ltar snang yang /__rmi lam sgyu ma ltar med snang 'khrul pa'i rang bzhin ye shes kyi rtsal las 'khrul par shes par bya'o/____/__de'ang bskal pa chags pa snang /__gnas pa ltar snang /__'jig pa ltar snang ba ye shes kyi gdangs gzugs brnyan gyi 'od la yul du dpyod pa'i 'khrul snang ste/__med bzhin snang ba rmi lam sgyu ma dang 'dra ba shes so/____/__/__de skad du ye shes gsang 'khor las/____/__yul du 'khrul pa rmi lam tsam/____/__don la ye shes rtsal du snang /____/__zhes so/__rang bzhin gyi 

'od la 'dzin pa skyes pas/____/__phung po lnga dang /__dbang po lnga dang /__don snying lnga dang /__yan lag lnga dang ldan pa'i 'dod pa'i gzugs dang /__snang la rang ba gyis ma grub pa 'od gsal gzugs khams kyi gzugs dang*/__stong la sems dpa' dang bcas pa gzugs med kyi gzugs su grub dus/__rang bzhin gyi 'od de yang nub bo/____/__/__de yang sngar lhun grub kyi dus na yid drug gi 'dzin pa ma 'gags pas 'gro ba drug gi snang ba la gang du bzung ba de rang snang gi yul dang lus su 'khrul nas sems rang ngo ma shes pas gtan du 'khor bar 'khyams pa ni/__med bzhin snang ba'i sdug bsngal gyi nyon mongs pa rmi lam gyi bde sdug bzhin no/____/__rmi lam de'ang gnyid la song ba'i dus na'ang med/__sad dus na'ang med kyang gnyid dus 'bab zhig na yod pa bzhin/__'khrul snang gi bde sdug sna tshogs 'di gdod ma gzhi'i dus na'ang med/__'khrul pa grol ba'i 'bras bu la'ang med kyang /__da lta grong khyer drug na bde sdug sna tshogs su snang ste don la ma grub pas/__zab mo'i gdams pa 'di lta bu dang 'phrad na grol ba la tshegs med pa'i gnad de yin no/____/__de'ang lhun grub kyi snang ba de las 'khrul par cis shes/__de nas 'khrul pa'i rgyu mtshan ci yin/__yang gdod ma'i gzhi nas ma 'khrul na de'i chog mod snyam na/__ma yin te gdod ma'i gzhi ni nang gsal 'khrul pa med pa'i bdag nyid grol ba gcig po nyid du bzhugs la/__de las phyir gsal du shar ba'i lhun grub ni rig na kun tu bzang po'i grol gzhir 'ong la/__ma rig na sems can gyi 'khrul gzhir byung bas ma nges pa'i lhun grub ces kyang bya/__ gzhi snang chen po zhes kyang bya/__sku dang ye shes su phyir snang bas longs sku'i snang 

ba zhes kyang bya/__sprul sku'i snang ba shar bas sprul sku'i snang ba zhes kyang bya ste/__ 'di nas 'khrul gzhir 'bad de/__sgron ma snang byed las/__thog ma ka dag 'khrul med las/____/__nges pa med pa'i lhun grub shar/____/__de nyid sna tshogs 'char tshul las/____/__'gags pa med pa'i rol pa ni/____/__cir yang mdzad cing cir yang 'char/____/__ nges med snang ba du ma 'o/____/__de nyid gzu bo'i blo can la/____/__mthong ba ma 'gags nang gsal te/____/__de la nges pa'i char gzung ngo /____/__/__de ltar gnas pa'i gzhi de la/____/__rgyu dang 'khrul pa'i sa bon ni/____/__shes pa gsal gsal rig rig ste/____/__zhes pa nas/__zo chu bzhin te brgyud mar gnas/____/__zhes pa'i bar 'khor bar 'khrul bar gsungs so/____/__gzu bo'i blo can ni rang ngo shes pa'o/____/__mthong ba ma 'gags nang gsal ni/____/__'od phyir mthong ba ma 'gags pa rang gdangs su rig pas skad cig la bye brag phyed pa'o/____/__nang gsal gdod ma'i gzhi la byang chub pa'o/____/__de la nges pa'i char gzung ba ni ka dag la btsan sa zin pa'o/____/__ mdor na de ltar ma nges pa'i lhun grub kyi snang ba la rang ngo ma shes pas rig pa de nyid ma rig pa gsum du shar te/__rgyu'i rkyen ngo bo rang bzhin thugs rje gsum la ma rig pas khyab/__bdag rkyen rig pa nyid 'dzin par skyes pas byas/__ dmigs pa'i rkyen 'od lnga yul du snang bas byas/__de gsum dus mnyam pa las mtshungs pa de ma thag pa'i rkyen byas te/__thag pa la sprul du 'khrul ba'am/__smig rgyu la chur 'khrul ba'am/__tho yor la mir 'khrul pa bzhin du/__rang bzhin gyis snang cha las 'od phyi ma nang la 'dzin pa skyes pas/__de dang rnam pa mtshungs pa'i yul dang lus su 'khrul/__ngo bo'i cha rig med stong pa las go skabs 'byed pa'i 

yul dang /__ngo bo'i cha rig bcas mi rtog pa gang du yang ma grub pa las/__de dang tshul mthun pa'i kun gzhi lung ma bstan du 'khrul/__thugs rje'i cha rig cing gsal ba las/__sgo lnga'i tshogs bdun gyi yul dang shes pa 'khrul te/__gzugs med ting nge 'dzin yid kyi lus/__gzugs khams bsam gtan 'od kyi lus/__ 'dod khams rdos bcas sha khrag gi lus gsum du 'khrul nas/__gzugs med na zhi gnas rtse gcig pa'i sems mi rtog pa'i ming bzhi'i phung po la brten/__ gzugs khams su bsam gtan gyi sems yang dag pa'i shes rab dang ma 'brel ba'i shes pa lhag mthong shas che ba 'od lnga'i phung po la brten/__'dod pa rtog bcas sems sna tshogs su 'gyur ba'i sems rdos bcas sha khrag gi lus la brten no/____/__'o na khams gong ma gnyis su rtog med kyi shes pa ting nge 'dzin du yod la/__'dod par rtog pa nyid du 'ong ba ci yin/__khams gsum du 'khor ba ni mnyam zhe na/__'khor bar mnyam yang rten mi 'dra ba tha dad par yod de/__gong *gnyis*na*lus rdos bcas su med pas/__rtsa rlung thig le rags pa med/__de med pas rig pa'i mdangs nang gsal las rtog pa mi 'phro ba yin/__de yang gzugs med na shes pa nang gsal mi rtog pa rtse gcig las phyir dmigs pa'i yul med/__gzugs khams na de bas shes pa rags kyang /__rtog pa mngon gyur 'dod pa'i khams pa bzhin med de/__rten snang byed 'od kyi lus yod pa'i phyir/__ 'dod pa na lus rdos bcas su yod pas rtsa rlung thig ler rags pa yod/__de yang rig pa'i mdangs 'gyu ba rlung gi rtas bskyod de phyi nang gi yul sna tshogs la gzung 'dzin du rtog pa'i rtog pa rags par 'char ba de yin no/____/__/__'o na 

gzugs khams na 'od lus yod na 'bad med du grol bar rigs te/__gsang ba snying thig pa khyed 'od lus thob pas grol bar 'dod pa'i phyir zhe na/__ gzugs khams kyi 'od lus la ngo bo rang bzhin thugs rje gsum gyi rtsal ma rdzogs pas grol bar mi rigs la/__'dod pa na 'khrul dus rtsal rdzogs pas 'od lus grub pa na grol ba yin no/____/__yang gzugs khams na 'od gsal ye shes kyi snang ba 'char ba'i rtsa med pas sku gsum gyi zhing khams mi mthong la/__ 'dod pa na ka ti shel gyi sbu gu can las/__rgyang zhags chu'i sgron mar 'brel ba'i rtsa yod pas 'od gsal mthong ba yin no/____/__gzhan yang gzugs khams kyi 'od lus de rnam smin bag chags las thob pa'i lus te sgrib pa yin la/__rdzogs chen nas 'dod pa'i 'od lus ni ye shes 'od gsal gyi goms pas rnam smin bag chags med pa'i 'od lus yin pas skyon de rigs pa ma yin no/____/__de ltar 'khrul gzhi gsum du bshad pa thams cad kyang lhun grub yul la shar ba thugs rjes bzung bas/__khams gsum rigs drug tu 'khor ba las logs pa'i 'khrul gzhi med do/____/__mu tig phreng ba las/__'khrul gzhi'i snang ba mang bshad kyang /____/__lhun grub dang ni thugs rje'o/____/__zhes so/____/__'o na 'khrul lugs gsum po gang ltar yin zhe na/__tha dad 'di ltar yin te/__yul gcig tu phyogs tha dad pa gsum nas 'ongs pa'i lam gsum so sor snang yang yul gcig tu 'du ba ltar/__gdod ma'i gzhi nas rig pa'i 'char tshul mi 'dra ba gsum dmigs pa las 'bras bu de dang 'dra ba'i 'khrul lugs gsum du snang nas snod bcud gcig tu grub bo/____/__ yang gzhi gcig la blta lugs tha dad pa gsum gyi ngos nas gzhal na/__rnam pa 

gsum 'char yang /__don gcig las ma 'das pa bzhin du/__gzhi nas 'phags pa'i 'gyu ba rig pa'i snying po can de la rags pa/__phra ba/__shin tu phra ba'i rnam pa gsum nas/__phyi nang gsang ba gsum du phye yang 'khrul par sgrub byed kyi shes pa gcig po de nyid gzhal ba yin no/____/__de skad du gsang 'khor las/__'khrul gzhi rnam pa gsum bshad kyang /____/__'khrul pa'i shes pa phra rags gsum/____/__ngo bo gsum gyi bdag nyid du/____/__tha dad phye ba kho nar zad/____/__ces so/____/__de yang 'khrul tshul ni shin tu brtags na shes par dka' ba'i bdag nyid du mthong bas sngon gyi slob dpon rnams kyang bzhed pa mi mthun pa mang zhing rgyud lung tha dad nas pa mi 'dra ba du ma gsungs pas/__phyi rabs kyi don du bdag gis legs par rtogs pa'i don gsal por bkod pa yin pas da ni mthong bas shes par zad do/____/__ gnyis pa bye brag tu 'dod par lus grub tshul rgyas par bshad pa ni/__ klong gsal las/__ye shes ma rig yul la gzung /____/__der 'dzin rlung sems 'dus pa las/____/__'byung ba lnga yi sbubs su tshud/____/__der tshud 'byung ba'i skye 'jig las/____/__nyon mongs phung po lnga lnga grub/____/__ces pas 'dir rdo rje'i lus kyi grub tshul bstan pa la/__bkod pa lus kyi chags lugs kyis mdor bstan/__gnas pa rtsa thig rlung gsum gyis rgyas par bshad/__gnyis med ye shes chen por don bsdu ba rnam pa gsum las/__dang po ni sngar bshad pa'i tshul gyis 'khor ba na 'khrul pa'i shes pa de bar ma do yid kyi lus su gnas pa las/__pho mo 'khrig pa spyod pa'i drung du lhags te/__phor skyes na pha la sdang zhing ma la chags/__mor skyes 

na ma la sdang zhing pha la chags pa'i sems kyis ma'i bshang lam nas zhugs pa dang /__pha ma bde ba gnyis mnyam gyi thig le dkar dmar 'dres pa'i sbubs su tshud/__lus len pa'i rlung sems dang pha ma'i thig le dkar dmar bzhi dkrug gis 'dres pas/__de ltar rgyu rkyen khu khrag gnyis las kun rdzob kyi 'byung ba bzhi'i las kyi byed las su gyur/__rlung sems gnyis las don dam gyi 'byung ba bzhi'i byed pa can du song bas/__bdun tshan brgyad du lus chags shing bskyed pa'i las byed de/__mer mer nur nur gor gor ltar ltar po/____/__'khrang 'gyur khyab 'jug nya dang rus sbal brgyad/____/__'byung bzhi'i byed las bsdus shing gtor ba las/____/__bsdus shing smin te rdo rje'i lus grub bo/____/__de la'ang zhag dang po la chu'i byed pa'i las kyis bzhi po de dag gcig tu bsdus pa las/__mer mer po'i gzhi nyung 'bru'i cha tsam gnyis su byas te/__zhag gnyis pa lasa'i byed las kyis de gnyis gcig tu gnas shing brtan par byas/__ gsum pa la me'i byed las kyis thig le mer mer gyu gyu ba dngul chu'i rnam pa lta bur 'char zhing gzhan dang ma 'dres par byas/__bzhi pa la rlung gi byed las kyis thig le phra mo de brgya stong du gtor nas/__slar bsdus te dngul chu bzhin nyung 'bru phyed tsam du smin par byas so/____/__de nas lnga pa la chus dwangs snyigs bsdus pa sas nyung 'bru tsam du brtan par byas/__drug pa la me dang rlung gis smin*cing* gnas*pas*nyung*'bru nyis 'gyur tsam du gyur/__bdun pa la nyung 'bru nyis 'gyur tsam pa'i thig le mer mer po'i nang du mig chung shin tu phra ba gnyis chags/__de nas 'byung ba'i byed las 'khrugs te chu'i rlan gyis bshig/__

sa'i lcid kyis mnan/__me'i drod kyis bsregs/__rlung gis rdul phran tsam du gtor ba las/__yang las dang bag chags kyi stobs kyis nub brgyad pa la chus gcig tu bsdus nas nur nur po sran ma bcu cha'i tshod las shar gyi rtsa ki ri 'od bskyed/__dgu pa la sas bsres nas sran ma'i dgu cha tsam las lho'i rtsa bskyed/__ bcu pa la mes drod g.yos pas sran ma bdun cha'i nang du nub kyi rtsa bskyed/__ bcu gcig na rlung gis bskyed pas sran ma lnga cha tsam gyi nang du byang gi rtsa bskyed/__ de nas yang gong ltar gnyis gnyis kyis las byas pas sran ma'i rdog po tsam la nur nur po mig chung shin tu gsal ba gnyis dang 'byung ba'i rtsa bzhi re thag brgyangs pa ltar chags pa las/__yang 'byung ba bzhi 'char gyi byed pa'i las 'khrugs nas gong ltar bshigs pa las/__zla ba phyed pa'i nub mo ltar ltar pos rgyu sran ma tsam gnyis las gong ltar 'phel bas mthe bong tsam du bskyed nas/__ yang sas bshig/__rlung gis gtor/__mes bzung te gor gor po sgo nga tsam du gyur te/__zhag lhag ma rnams rim pa bzhin mes smin pas 'khor lo bzhi'i rtsa dang*/__ dbang po'i rten gyi rtsa dang /__dbang po'i 'dab ma drug cu rtsa bzhi dang /__rlung sems kyi rten spyan gsum gsal zhing /__khyad par du dran pa rnam bkod na sum cu rtsa gnyis dang /__yang mes 'phel bas ro rnams 'dus pa ni bcu drug dang spyan gnyis bskyed/__de las rtse mo rnam bkod na rtsa sum brgya drug cu dang /__spyan gnyis smin/__yang rlung gis bskyod/__so sor phye/__chus bsdus/__sas bsres te bzung bas 'khrang 'gyur sra ba gcig tu gyur/__mes smin pas dbus su rtsa gsum ka ba ltar bskyed/__yang 'byung ba las kyis 'khrang 'gyur zhig nas khyab 'jug 

nya'i rnam pa lta bur gyur/__de nas zhag bdun du chus bsdus gzugs su grub/__ sas bzung /__mes smin/__dbang po'i sgo dod/__dbang po gsal ba las chus bskyed/__sas sra zhing grub ste khyab 'jug rus sbal gyi rnam pa lta bu ma'i mkhyid gang par gyur/__yang mes yan lag bskyed/__rlung g.yos pas a wa d+hU tir tshud/__ dus der lus kyi rten 'brel 'byung ba snyoms ye shes bskyed pa'o/____/__yang chus smin pa'i rgyu byas/__sas then pas sha khrag grub nas khyab 'jug sbal ba'i rnam pa ma'i mtho gang ba 'gyur/__de nas mes shes pa dang mig gsal bar byas/__yan lag bskyed/__rlung gis yan lag dang /__don snying dang /__rnam shes dang /__phung po khams dang /__skye mched kun gsal bar byas so/____/__/__de'ang klong gsal las/__ gzung 'dzin sred pa'i sbyor mtshams su/____/__lte ba'i gru gsum rtsa mdud du/____/__rlung sems thig le rnam par phra/____/__mig gi rnam pa lta bu ru/____/__mer nur gor dang rus sbal ltar/____/__/__lte ba dag nas 'byung bzhis bskyed/____/__ces so/____/__de yang pha ma gnyis kyi dwangs ma drug mnyam du 'dres na mi de stobs dang gzugs dang dpa' rtsal dang ldan pa bsod nams che zhing blo rno bar skye/__bzhi mnyam du 'dres na 'bring stod/__gsum 'dres na 'bring /__gnyis 'dres na 'bring smad/__re re 'dres na tha ma'o/____/__pha ma'i dwangs ma mnyam du 'dres na pho mo gang yang sngon gyi bsags pa dang /__'phral gyi gdam ngag gis bsgyur/__pha'i dngas ma gcig dang ma'i dngas ma gnyis 'dres na mor skye zhing /__de las log na phor btsa'/__mnyam po la pha'i dngas ma stobs che na mi sha chung la rus stobs che ba 'ong zhing /__ma'i stobs che na sha che la mdog dmar ba 'ong /__dngas ma dang snyigs ma gnyis 

'dres na mi sdar ba dang /__glen pa dang /__lkugs pa 'ong pha ma nad bu can gyi dngas ma la mi nad bu can 'ong /__pha ma'i dngas ma stobs mnyam pa'i dus su chags na ma ning du 'ong /__dngas ma ma snyoms na dbang po dang yan lag nyams pa skye'o/____/__de'ang 'dod pa spyod pa'i dus na thig le dkar zhing sngo la 'tsher ba dngul chu'i rnam pa 'dra ba nyung kar tsam drug pha las thob pa'i thig le dkar po'i nang na yod pas/__'di sprul pa sku'i rgyu yin par bzhed do/____/__ma'i dwangs ma rgya skyegs kyi me tog lta bu sran ma tsam snum zhing 'tsher ba dang /__pha'i dngas ma 'dres pa las mer mer po nas bzung ste sbal pa'i rnam pa'i bar du chags nas/__ ma'i zas zos pa'i dwangs mas cher bskyed do/____/__dwangs ma la 'byung bzhi'i rtsal che chung gis mi la 'byung ba'i khams rnams che chung du 'ong ba'o/____/__'byung ba dag ma dag gis shes pa dang /__dbang po'i gzugs yan lag la sogs pa'i legs nyes thams cad 'byung ngo*/____/__de ltar lus chags nas zhag bdun tshan brgyad du bskyed cing chags so/____/__de'ang ma'i zos 'thungs byas pas zhag gong ma'i bdun tshan tha ma la sogs pa dang ba spu dang skra rnams skye/__nyon mongs pa bag la nyal dang /__rlung gis 'gul 'phrigs byas/__mes shes pa mched de/__mngal du tshud nas zla ba gsum dang zhag nyi shu rtsa gcig na lus dang shes pa 'gul zhing 'phrigs so/____/__gong gi zhag tsam na mas zas myangs pas/__sa chu me gsum gyis gzugs bsdus/__bcud du smin par byas/__rlung gis phye/__lus rdzogs/__lus 'gul bas yan lag bskyed do/____/__de nas zla ba gnyis dang zhag nyi shu rtsa drug na phyir 'byon pa ni sku gsum dngos su grub par/__klong gsal las/__zhugs nas 

don te sprul pa'i sku/____/__zhes pa dang /__mngal zhugs byang chub rnam lnga ste/__zla ba bcu ni sa bcu'i tshul/____/__skyes pa rang bzhin sprul pa'i sku/____/__lhun grub sku gsum bdag nyid do/____/__zhes pas bar do nas lus tshol ba'i dus tshogs lam/__mngal du lus len pa dngos la sbyor ba sbyor lam/__mngal du zhugs dus dang po thig le dkar dmar gnyis 'dres pa ni/__gdan pad zla las mngon par byang chub pa/__ de nas spyan gnyis kyi dus su thig le de nyid las rdo rje dang /__rin po che dang*/__ pad+ma dang /__rgya gram dang /__'khor lo'i ri mo lta bur snang ba ni/__thugs phyag mtshan las mngon par byang chub pa/__de nas rtsa de dag gi nang du yi ge phra mo'i rnam par grub pa ni/__gsung yig 'bru las mngon par byang chub pa/__de nas lus dang dbang po tshang bar grub pa ni/__sku yongs su rdzogs pa'i mngon par byang chub pa/__ rig pa'i ye shes nang gsal du lhun gyis grub pa ni rnam dag ye shes sems dpa'i go nas mngon par byang chub pa rnam pa lnga mngal du rdzogs nas/__zla ba bcu'i ngo ni rab tu dga' ba la sogs pa sa bcu mtshon pa'o/____/__de nas btsa' ba ni sprul pa'i sku'o/____/__des don byas pa'i gzhon nu'i dus lo bcu drug sprul sku rdzogs pa'o/____/__de nas yum dang lhan cig longs spyod rdzogs par longs spyod pa ni longs spyod rdzogs pa'i sku'o/____/__de nas 'chi ba ni don dam pa'i bden pa ste/__ zhi ba chos kyi sku'i ngang du mya ngan las 'da' ba'o/____/__de ltar ma dag pa 'khrul dus na'ang sku gsum gyi chos tshang ba ni/__dag ma dag thams cad du sku gsum 'du 'bral med pa'i rtags yin te/__klong gsal las/__thog ma tha ma bar gsum du/____/__sku gsum dbye ba med pa ru/____/__sems can kun gyi rgyud la gnas/____/__zhes 

so/____/__de nas bar dor yang sku gsum 'char te/__bar do dang po 'od gsal chos kyi sku'i bar do/____/__gnyis pa lhun grub longs spyod rdzogs pa'i sku'i bar do/__ gsum pa sna tshogs sprul pa sku'i bar do'o/____/__de skad du'ang /__sgron ma rnam bkod las/__bar do rnam pa gsum nyid du/____/__sku gsum po ni rim bzhin 'char/____/__zhes so/____/__'gro bas ngo ma shes kyang /__sku gsum rgyal ba'i dgongs pa dus gtan du 'char zhing /__sku gsum gyi snang ba la spyod pa yin no/____/__de nyid spyod pa'i rnal 'byor pa rnams dag ma dag gang ltar shar yang /__dag pa chen po'i snang ba sku gsum 'du 'bral med pa'i dgongs pa la spyod pas grol ba yin no/____/__sems can gyis ma shes pas 'khor bar gtan du 'ching ngo /____/__de'i phyir dag pa sku gsum gyi 'khor lo rgyun chad med pa'i dgongs pa la gnas pa gal che'o/____/__ gnyis pa gnas pa rtsa thig rlung gsum gyis rgyas par bshad pa la/__rtsa ye shes drwa ba'i gnas lugs bstan pa/__rlung rin chen 'od 'phro'i gnas lugs bstan pa/__khams bde chen rgya mtsho'i gnas lugs bstan pa gsum las dang po ni/__'od gsal ye shes kyi ngo bo thig le nyag gcig gi dbang du byas nas/__snying ga ye shes kyi sgron ma'i rtsa 'dab 'khor lo gcig tu bstan pa dang /__zhi khro gnyis kyi 'od gdangs la brten nas tsit+ta dung khang gi nang na thabs dang shes rab kyi 'khor lo gnyis su bstan pa dang /__sku gsum bde chen gyi dbang du byas nas 'khor lo gsum du bstan pa dang /__sku dang ye shes dag dga' ba bzhi dang skad cig ma bzhi'i rim pas/__'khor lo bzhir bstan pa dang /__'byung ba dang /__ nyon mongs pa dang /__ye shes dang /__rigs dang /__sku dang mkha' 'gro'i rim pas 

'khor lo lngar bstan pa dang /__'gro ba dang de 'dul byed ston pa'i bye brag gis gtsug tor chen po la sogs pa'i rtsa 'khor lo drug tu bstan pa ste rnam grangs mang du gsungs kyang /__'dir mkha' 'gro snying tig gi dbang du byas nas/__ 'khor lo bzhi dang lnga'i rim pas nges par byed do/____/__de'ang spyir grangs med pa'i rtsa ni ba spu'i grangs ji tsam pa rtsa'i grangs yin la/__grangs can ni stong phrag bdun cu rtsa gnyis te/__dpal kye'i rdo rje las/__stong phrag bdun cu rtsa gnyis su/__ rtsa rnams kyi ni rigs bshad do/____/__zhes gsungs la/__de yang bsdu na rtsa'i gtso bo gsum ka ba'i tshul du gnas pa las/__'khor lo bzhi'am lnga gdugs brtsegs pa ltar gnas pa'i ro ma dkar ba g.yas la/__rkyang ma dmar ba g.yon te/__kun d+har ma'am/__dbu ma dbus na yod pa de nyid las/__ro ma g.yas la rkyang ma g.yon/____/__kun+dar ma ni dbus gnas te/____/__zhes so/____/__de nyid zar ma'i me tog mthing skyar gnas pa'i ro ma ni/__kun khyab kyi dus na 'byung ba chus bskyed la/__ rkyang ma sas bskyed la/__kun d+har ma ni rlung gis bskyed do/____/__rlung gi dwangs ma'i me las/__dbu ma'i nang na ye shes kyi 'od rtsa ka ti shel gyi sbu gu can zhes bya ba shin tu dwangs shing gsal ba ye shes chen po 'od gsal gyi thig le rgyu ba dang rtsa bzhir 'di nas bzhed de/__thal 'gyur las/__ro ma rkyang ma kun d+har ma/____/__ka ti shel gyi sbu gu can/____/__ye shes dbu ma'i nang na gnas/____/__zhes so/____/__de'ang kun rdzob rtsa de gsum ma rig pa las g.yon 'dod chags/__g.yas zhe sdang /__dbus gti mug gi rten byed la/__shel sbug can ni gang gi yang ma dag pa'i rten du med do/____/__don dam pa'i dus su spyir thams cad ye shes las grub kyang /__khyad par du 

g.yas thabs kyi rang bzhin/__g.yon shes rab kyi rang bzhin dbus gnyis su med pa'i rang bzhin las grub cing /__lam du g.yon bde ba/__g.yas gsal ba/__ dbus mi rtog pa gsum gyi rten byas pas/__'bras bur dbus chos sku/__g.yas longs sku dang sprul sku g.yon bde ba chen po 'od gsal nam mkha'i mtha' khyab pa'i rten byed do/____/__de ltar rtsa de gsum gyi nang na rang byung gi yi ge O~M AH:hA~M gsum dkar dmar mthing gsum du g.yas g.yon dbus gsum na gnas pas/__ rang bzhin sku gsum gyi rten byed do/____/__ma dag pas dug gsum gyi rten byed/__ dag pas phyir lus ngag yid gsum/__nang du sku gsum thugs te/__gsang bar sku gsum dngos su 'char ba'i gzhi byed do/____/__de yang 'khor lo bzhi'i dbang du byas na/__lte ba sprul pa'i 'khor lo na rtsa 'dab drug cu rtsa bzha/__snying ga chos kyi 'khor lo na brgyad/__mgrin pa longs spyod kyi 'khor lo na bcu drug/__spyi gtsug bde chen gyi 'khor lo na sum cu rtsa gnyis te brgya nyi shu gnas la/__'byung ba dang /__sku dang /__ye shes kyi mkha' 'gro'i bye brag gi lngar bshad na/__gsang gnas bde skyong gi 'khor lo na rlung gi dwangs ma las gtso cher grub pa'i rtsa 'dab nyi shu rtsa brgyad/__lte bar skyed byed sprul pa'i 'khor lor me'i dngas ma las gtso cher grub pa'i rtsa 'dab drug cu rtsa bzhi/__snying khar dran pa rnam bkod chos kyi 'khor lor nang gi nam mkha' rnam par dag pa'i gdangs las 'byung bzhi 'dus pa'i rtsa 'dab sum cu rtsa gnyis/__mgrin par ro rnams 'dus pa longs spyod kyi 'khor lo sa'i dwangs ma las gtso cher grub pa'i rtsa 'dab bcu drug/__spyi gtsug rtse mo rnam bkod bde chen 'khor lor chu'i dwangs ma las grub 

pa'i rtsa 'dab sum brgya drug cu ste/__lnga brgya gnas la/__de nyid kyi gsang gnas ma gtogs pa'i 'khor lo bzhi bgrangs na/__bzhi brgya dang bdun cu rtsa gnyis ni grangs can du gnas so/____/__de yang ro rkyang gnyis kyi mdud pa nyi shu rtsa gcig/__ dbu ma la 'dzub mo sbrel ba ltar lu gu rgyud du 'brel ba'i g.yas g.yon gyi yar sne smin mtshams la/__mar sne lte 'og spu na gu'i mtshas su zug pa'i yal ga phra mo mtshan ma dang bshang lam la zug/__yar sne las yal ga dgur gyes pa'i ro ma snying rtse g.yas nas thon te mgrin pa na tshur byung nas rtse mo gsum du gyes pa'i gnyis sna gnyis la zug pas/__sna'i rnam shes kyi rten byed/__gcig lce la gzug pas lce'i rnam shes kyi rten byed/__rkyang ma snying rtse g.yon nas thon te mgrin pa'i rtsa'i dra ba las thon nas rtse mo gsum du gyes te/__dbus ma de lus thams cad la phyogs thams cad du zug pa'i yal ga grangs med pas lus kyi rnam shes kyi rten byed/__g.yas g.yon gnyis thod pa'i nang na tshur byung nas mig gnyis la zug pa rtsa ba phra la rtse mo che ba ba men gyi rwa 'dra bas mig gi rnam par shes pa'i rten byas te gzugs la spyod cing /__khyad par 'od gsal ye shes kyi snang ba mthong bar byed pa'o/____/__kun d+har ma dbus drang po na gnas pa'i rtse mo gsum du gyes nas/__rtse mo dbus ma tshangs bug la zug/__rnam par mi rtog pa'i ye shes kyi sku 'char ba'i rten byed/__ma dag pa'i dus yid kyi rnam shes kyi rten byed do/____/__rtse mo g.yas g.yon gnyis/__rna ba g.yas g.yon gnyis la zug nas/__rna ba'i rnam shes kyi rten byed/__de ltar rtsa gsum po de dag las dbang po sgo lnga rnam shes tshogs drug gam/__nyon yid la chags sdang gang skyes des brten pas tshogs 

bdun nam srog pa rtsar yid brten pa las de'i sgo lnga la sogs pa shes pa kun gyi rten kun gzhi'i rnam shes srog rtsar brten pa de dang rnam shes tshogs brgyad kyi rten byed pas na de gsum la rtsa'i gtso bo gsum zhes bya'o/____/__dbu ma'i nang gi 'od rtsa shel gyi sbu gu can las 'od kyi 'greng bu'i tshul du snying gar zug pa'i tshul du spyi gtsug tu 'phros/__klad pa dung khang na gnas pa las khro bo'i skur gsal rtse mo gnyis mig gnyis la zug go/__de'ang rtsa dar dkar gyi skud pa 'dra ba 'od gsal zhing phra ba khrag dang chu ser med pa de snying ga nas mgrin pa'i lam gre ba nas thon nas/__klad pa'i nang nas tshur byung ste rtse mo gnyis su gyes pa/__rtsa ba phra zhing rtse mo che ba ba men gyi rwa lta bu gnyis po de mig gnyis la zug pa las ye shes 'od gsal gyi gdangs sku dang thig le 'od khyim gyi snang ba sna tshogs pa rnams su 'char ba yin no/____/__'o na mig la rtsa ba men gyi rwa 'dra ba gnyis yod dam zhe na/__yod de ka ti shel gyi spu gu can ni dbang po dang shes pa las 'das pa 'od gsal 'char ba'i lam yin la/__rkyang ma'i rtse gnyis ni gzugs la 'dzin pa mig gi rnam shes kyi rten yin te/__'od gsal gyi gdangs la lta byed du byung ba'o/____/__'dra 'dra la 'di gnyis ma phyed pa shin tu mang ngo /____/__de skad du klong gsal las/__rtsa yi gtso bo gsum las ni/____/__yal ga grangs las 'das par gyes/____/__/__thad sor dbang po'i sgo rten byed/____/__de yis chos kun ston par byed/__ khyad par tsit+ta nas 'brel ba'i/____/__dar skad ba men rwa 'dra'i kha/____/__dbang po'i mig la zug pa ste/____/__de ni chos nyid kun gyi lam/____/__zhes so/____/__de'ang rtsa de gsum gyi g.yas nas thabs kyi cha kun khyab kyi thig le dkar po/__g.yon nas shes rab 

kyi cha don dam gyi thig le dmar po/__dbu ma'i dbus shes sbug can nas ye shes kyi thig le 'od gsal rgyu'o/____/__de'ang g.yas nas rlung /__g.yon nas thig le rgyu bar gsungs pa ni shas che chung la dgongs pa'o/____/__bud med rnams la g.yas g.yon go ldog nas gnas so/____/__rtsa sna sum cu rtsa gnyis kyi grangs lhag dang bcas pas/__nyon mongs pa skyes pa bas rags par 'char ba yin no/____/__ gnyis pa rlung rin chen 'od 'phro'i gnas lugs bstan pa la/__rang bzhin ye shes kyi rlung ngos gzung ba/__de'i gdangs las kyi rlung mdor bstan pa/__ de'i bye brag dbye bas rgyas par bshad pa gsum las/__dang po ni thal 'gyur las/__sems can kun gyi lus spyi la/____/__chos nyid rlung gi tshul du khyab/____/__phra dang yang dag 'gyu dang 'byed/____/__ces pas/__ngo bo ngos gzung ba/__dbye bas rgyas par bshad pa gnyis las/__dang po ni gdod ma'i gzhi la thugs rje rig pa'i char gnas pa la gang du yang 'char ba'i 'phro gzhi ma 'gags pa/__srog rlung lngar sa bon gyi tshul du gnas pa de ye shes kyi rtsal gyis phyir spyod pa'i yul rig pa'i shes pa thugs rje'i char gnas pa ngo bo rnam par mi rtog pa'i ye shes la rtsal yul la 'phro rtog mi 'gags pa'i gzhi rig pa de'o/____/__ gnyis pa ni dbye na/__ngo bo lnga dang gdangs lnga las/__ngo bo ni shes pa rtog med dngas gsal chen po chos dbyings ye shes kyi char gnas pa/__phyogs lhung med pa'i shes rab kyi ye shes kyi rlung dang /__me long ltar gzugs brnyan du ma'i 'char gzhi rdzogs pa bzhin/__ye shes du ma'i 'char gzhi ye shes kun la khyab byed rdzogs par byed pa'i stobs can dang /__rin po che ltar rang gi yon tan 

'byung ba thabs kyi rang bzhin gyen rgyu shes rab kyi rta dang*/__pad+ma ltar 'khor 'das kyi skyon gang gis kyang ma gos pa'i rig pa thur sel shes rab dngos dang /__ smin byed me dang 'dra ba bya ba grub pa'i ye shes su gnas pa me dang mnyam zhes bya ba lnga'o/____/__ gnyis pa de'i gdangs lnga ni 'khor 'das kun la khyab pas khyab byed kyi rlung dang /__dbang po'i yul dang kha dog gsal bar dngas snyigs 'byed pas 'byed byed kyi rlung dang /__'khor 'das kun gyi srog 'dzin pas srog 'dzin gyi rlung dang /__rig pa ye shes kyi drod 'bebs pas me dang mnyam pa'i rlung /__'khor ba'i srog bcad nas mya ngan las 'das pa'i sar 'phen pas snying rje med pa bskal pa las kyi rlung ngo /__mdor na ye shes kyi rlung ni thugs rje rig pa'i ngo bo la ming du btags te/__de yang ngo bo rang bzhin thugs rje gsum dbyer mi phyed pa'i bdag nyid du bzhugs pas ye shes zhes bya ba la/__de yang 'gyu tsam rig tsam rlung dang chos mthun pa'i rlung zhes bya'o/____/__rlung dngos ni de'i rtsa ba sems su shar ba la bya ste/__ye shes kyi gdangs rig tsam de rlung gi rtas khur nas rnam shes kyi tshogs du mar 'byung ba'o/____/__ye shes kyi rlung la ngo bo'i cha nas stong pas spros pa'i mtha' thams cad dang bral ba/__rang bzhin gyi chas nas gsal bas sku dang ye shes su snang ba/__thugs rje'i cha nas rig pas thams cad mkhyen pa'i ye shes dang /__rnam pa thams cad mkhyen pa'i ye shes su shar ba'o/____/__'di nyid rlung du btags kyang ye shes nang gsal dang /__de'i gdangs rnam par dag pa phyiRa shar ba rnal 'byor pa'i lam du snang ba'o/____/__/__don 'di nyid mi shes pa'i 

rmongs pa theg pa 'og ma'i rtsa rlung pa rnams/__rlung 'gyu ba'i ngo bo spros pa med pa la/__ye shes kyi rlung du byas nas/__de zin pa de dbu mar rlung rags pa g.yas g.yon gnyis nas tshud pa dang /__g.yas kyi rlung gis gsal ba/__g.yon gyis bde ba/__dbus kyis mi rtog pa byas nas/__bde gsal mi rtog pa gsum dbu mar gnas pas thig le dang 'ja' 'od 'byung ste/__de yang 'byung ba lnga'i rlung lnga zin pa'i rtags yin no/__zhes smra'o/__de ni phyin ci log ste/__rlung 'gyu ba lnga la kha dog yod na kha sna'i rlung 'di la kha dog ci'i phyir mi 'ong /__'di nyid zin nas brtan pa thob pa ni ye shes kyi rlung zin par 'dod mod/__des na nang ye shes kyi rlung de dag gi ming tsam thos pa las/__don gyi cha la rdul tsam shes shing rig pa med do/__kho bo cag kha sna'i rlung bzung bas byang chub thob par mi 'dod de/__theg pa 'og ma'i lam pas/__ye shes kyi rlang de zin pas dbugs mi rgyu ba'i rtog med tsam las mi 'dod pa'i phyir ro/____/__de ni skrad pa'i gang stong dang 'dra ste/__rtsol ba bzhag dus yon tan med kyi steng du/__lus grang zhing 'dar la/__ngag rdol thabs mu cor smra zhing /__sems gzung 'dzin gyi rtog pa sngon bas rags shing rkyen mi thub par snang ngo*/____/__'dir sku gsum gyis lta stangs dang gzigs stangs gsum 'dzom pa'i dus gcig na/__ngo bo stongs pas spos pa dang bral zhing*/__rang bzhin gsal bas 'od gsal du snang la/__thugs rje rig pas rnam par mi rtog pa'i shes pa sal le sing nge yer re/__gang la yang mi rtog bzhin du gang ltar snang ba la mthong cha ma 'gags par gnas pa la 'dod pas ye shes kyi rlung zhes tshig tu brjod na de lta bu zin pa la zer ro/____/__

gnyis pa las kyi rlung mdor bstan pa ni/__de'ang ye shes kyi gdangs 'gyu ba'i rlung dang 'dres pas sems zhes bya la/__sems ni kun tu rtog pa/__'gyu ba'i rlung bzung na sdod pa ltar snang ba las kyi rlung dang 'dres pas dbyer med do/____/__de'ang thal 'gyur las/__rlung sems gnyis su med 'dres te/__zhes so/__ rlung dngos ni/__'byung ba bzhi so so la bzhi bzhi yod pa'i rlang gi cha 'gyu zhing g.yo ba dang bcas pa de yin te/__de'ang g.yas ro ma nas pho rlung /__g.yon rkyang ma nas mo rlung /__dbu ma nas ma ning gi rlung gsum rtsa rnams kyi nang la 'gyu ba ni/__sa rlung lnga stong bzhi brgya/_chu dang /__me dang /__rlung gi rlung lnga stong bzhi brgya bzhi brgya ste/__nyi khri chig stong drug brgya zhag re la dbang po dang 'byung ba ma 'khrugs pa gcig la rgyu bar 'dod de/__thal 'gyur las/__rtsa la brten pa'i rlung dag ni/____/__nyi khri dang ni stong phrag gcig/__drug brgya dag tu 'gyu ba ni/____/__'gyu ba chen po'i rlung du 'dod/____/__ces so/____/__de dag gi byed las ni 'byung bzhi rang gi ngo bo la rlung gi gyen rgyu thur sel gyi las byed do/____/__ gsum pa de'i bye brag rgyas par bshad pa la/____/__rtsa ba'i dbye ba ni rtsa gsum la pho rlang mo rlang ma ning gi rlang gsum/__ma dag pas dug gsum gyi rta byed cing /__dag pas thabs shes rab gnyis su med pa gsum gyi rta byas te/__ma dag pas kham gsum dang khyad par ngan song gsum du 'phen zhing /__dag pas ye shes gsum dang /__sku gsum du 'phen par byed do/____/__yan lag gi dbye ba ni gyen rgyu lus kyi stod na gnas pas dbang po so so'i sgo la 'jug cing /__khyad par kha sna gnyis nas 'gro 'ong byed la/__thur sel lus kyi smad na gnas pas 'gro 'ong 

g.yo ba'i las byed cing /__khyad par bshang gci thur du 'phen cing sel bar byed do/____/__mnyam gnas lus kyi bar na gnas shing khyad par pho bar zas kyi dwangs snyigs 'byed do/____/__ gsum pa nying lag gi dbye ba ni/__'gyu ba che chung gnyis las/__chen po ni 'byung ba bzhi'i rlang lnga stong bzhi brgya bzhi brgya ste nyi khri chig stong drug brgya yin te sngar bshad zin to/____/__'gyu ba chung ba ni/__thal 'gyur las/__rtsa nas nges par rgyu ba ni/__'bum phrag gcig dang khri phrag gnyis/____/__stong phrag drug dang brgya phrag drug/__rtsa nas nges par rgyu ba ste/____/__rgyu ba chung ngu'i rlung du 'dod/____/__ces so/____/__ mdor na rtsa gang na gnas pa na rlung dang ye shes nyi ma dang 'od zer gyi rnam par gnas so/____/__ gsum pa khams bde chen rgya mtsho'i gnas lugs ni/__rang shar las/__ lus la ye shes chen pos khyab/__til 'bru la ni mar bzhin du/__lus kyi bkrag dang gzi mdangs ni/__ye shes rlan gyis khyab par byed/____/__ces pas/__thog ma'i ye shes kyi rtsal g.yos/__'od la 'dzin pa skyes pas/__'khrul dus 'byung ba lngar grub la/__de'i dwangs ma 'dus pa las lus grub/__de la rtsa rlung thig le grub/__ thig le'i dwangs ma la ye shes brten pas na/__dwangs ma de la'ang snyigs ma/__ dwangs ma/__dwangs ma chen po gsum las/__snyigs ma ni lus kyi sha tsam bskyed pa'i kha chu lta bu'o/____/__dwangs ma ni/__de'i yang dwangs ma dngul chu'i rnam pa lta bu bcu drug yod de/__don dam gyi brgyad/__kun rdzob kyi brgyad do/____/__dang po ni ma bzung bar btang yang phyir mi 'gro zhing /__srog 'dzin la/__lus zungs bskyed 

pas don dam zhes bya'o/____/__de yang yi ge'i gzugs su 'khor lo lnga'i rtsa mdud kyi dbus na gnas/__snying ga'i rtsa mdud kyi dbus na gtso bo don dam pa'i thig le zhes brgyad po kun gyi gtso bor gnas te/__de'ang nyung 'bru 'am til 'bru tsam/__ gsal ba/__'dril ba/__snum pa/__ye shes 'od gsal gyi rten 'od dang kha dog gi tshul du gnas te/__rang shar las/__nyung 'bru 'am ni til 'bru tsam/____/__ma bskyed rdzogs pa'i tshul du gnas/____/__zhes pa dang /__rin chen zur brgyad snying dkyil na/____/__kun khyab ye shes ngo bo ni/____/__sa bon ye ge'i tshul du gnas/____/__zhes pa dang /__ thal 'gyur las/__'byung bzhi 'dus pa'i phung po la/____/__tsit+ta rin chen gzhal yas na/____/__zhes pa dang /__klong gsal las/__lus la ye shes kun khyab kyang /____/__rtsa yi dbus na dngas ma yin/____/__thig le'i yi ge thabs shes tshul/____/__lngar gnas khyad par tsit+ta'i nang /____/__dar dkar rtsa yi 'brel thag las/____/__ye shes mig gi tshul du gnas/____/__zhes pa dang /__yang thal 'gyur las/__spyi dang tsit+ta rtsa nang na/____/__ma bcos dag pa'i chos nyid gnas/____/__zhes so/____/__kun rdzob kyi thig le brgyad ni snyigs ma'i dwangs ma bde ba bskyod pa'i tshe bzung bas mi zin/__mi bzlog pa nyung 'bru tsam gnyis dang*/__bzung bas zin pa drug yod de/__de'ang snyigs ma'i dwangs ma drug ni nyung 'bru tsam la nya mig 'dra ba dngul chu bzhin 'tsher ba ste/__ma'i thig le dang 'dres na bu tsha'i rgyur 'gyur ba de yin no/____/__rnal 'byor pa rigs brgyud 'jog na 'di dag btang bas sprul pa'i sku 'khrungs pa yin no/____/__gzhan yang pha las thob pa'i thig le dkar po chu'i dwangs ma gtso che ba dbu ma'i yar sna smin phrag gi dbus kyi thad ka na gnas la/__ma las thob pa'i dwangs ma me'i 

dwangs ma gtso che ba dmar po pho la rdo rje dang /__mo'i pad+ma'i ze'u 'bru la gnas so/____/__'chi ba'i tshe 'di gnyis 'khrugs te/__gnas bskyod nas snying khar a haM dkar dmar 'dus pa las/__bde ba'i 'od gsal dar cig shar te/__nyi ma yar thon nas sna bug tu byung /__zla ba mar babs rdo rje'am/__pad+ma'i rtser thon nas tshe'i dus byas pa yin no/____/__de'ang da ltar thig le 'di rnams 'khrugs pas nad 'byung zhing /__nad byung bas kyang thig le rnams 'khrugs pa yin no/____/__'di dag rgyas pas bde zhing tshe ring longs spyod dang dpal dang ldan pa'o/____/__/__de'ang tsan+dan gyi sdong po la dris khyad med du khyab kyang /__khyad par rkang la bzang ba ltar/__'khor lo lnga'i dbus na don dam gyi thig le brgyad po mchog tu 'od gsal zhing /__ gzhan rnams su kun rdzob gyi thig le rgyu la/__rtsa khams gzhan la'ang ci rigs su khyab nas gnas so/____/__de'ang don dam gyi thig le 'khor lo lnga'i dbus na ye shes kyi thig le'i rten byas te/__sdong po snum ldan la mar me 'bar ba ltar gnas pa ni/__phyi ltar na 'byung ba lnga/__nang ltar na phung po lnga/__gsang ba ltar na dngas ma lnga/__yang gsang ltar na yi ge lnga/__bla med ltar na mkha' 'gro lnga ste/__klong gsal las/__'khor lo lnga yi dbus gnas pas/____/__dngas ma'i ye shes don dam brgyad/____/__phyi ltar 'byung ba rnam lnga ste/____/__nang ltar de bzhin phung po lnga/____/__gsang bar dngas ma rnam lnga ste/____/__yang gsang yi ge rnam pa lnga/____/__bla med mkha' 'gro lnga yin no/____/__zhes so/____/__de ltar gnas pa thams cad kyang dang po ye shes kyi rtsal las byung ba dang*/__phung por grub pas kyang phung po ye shes dngos yin la/__ye shes kyi dngas ma las 'khor lo lnga'i dbus su don dam gyi dwangs mar gnas pa 

la thog ma'i sku lnga ye shes lnga'i rten byed pas kyang dngas ma brgyad po ye shes kun rdzob pa rgyu'i thig le zhes bya ste/__phyi ltar 'byung ba lnga/__nang ltar yum lnga/__ gsang ba ltar mkha' 'gro lnga/__yang gsang ye shes lnga/__yang phyi ltar phung po lnga/__ nang ltar dug lnga/__gsang ba ltar sku lnga/__yang gsang ltar ye shes lngar gnas te/__ klong gsal las/__thog ma'i ka dag ye shes rtsal/____/__/__'byung ba lnga yi yul la shar/____/__'byung lnga'i 'od la 'dzin pa 'dus/____/__de nyid ma grol der 'dzin las/____/__'byung ba lnga yi dngas ma 'dus/____/__gcig grogs gcig gis bskyed pa las/____/__sha khrag lus rtsa thig le grub/____/__yi ge sku dang ye shes grub/____/__phyi ltar 'byung lnga nang ltar na/____/__yum chen lnga ni dngos yin no/____/__gsang ba ltar na mkha' 'gro lnga/____/__yang gsang ye shes lnga yin te/__de bzhin phyi ltar phung po lnga/____/__nang ltar nyon mongs dug lnga ste/____/__gsang ba ltar na sku lnga la/____/__yang gsang ye shes lnga yin no/____/__rgyu yi thig le spong ba ni/____/__sngags kyi dam tshig gtan nas nyams/____/__ 'bras bu rgyab kyis phyogs nas su/____/__bskal pa 'bum khrir na rag spyod/____/__ces so/____/__yi ge'i tshul du ji ltar gnas zhe na/__de'ang 'khor lo lnga'i dbus kyi dngas ma'i thig le nyung 'bru tsam pa de dag gi/__rang bzhin thig le/__rnam pa yi ge/__ngo bo ye shes rnam pa lnga dang /__sku lngar gnas pa las/__de yang spyi bo na ha dang ra dkar po/__mgrin pa na ri dang tsa ser po/__snying ga na a dang ma mthing ga/__lte ba na ni dang hrIHdmar po/__gsang ba na sa dang ya ljang gu ste/__ga'u kha sbyor du gnas pa'i 'dab ma bzhi bzhi la/__ha ri ni sa bzhi bzhi so so'i mkha' 'gro'i rigs dang mthun par gnas so/____/__gzhan yang rtsa'i khams thams cad na dpa' bo mkha' 

'gro til gyi gong bu kha phye ba ltar gnas so/____/__de ltar gnas pas lus la mkha' 'gro gsal gdab ste/__lus dngas ma'i dbab zlog/__ngag rang gnas kyi bzlas pa/__sems 'khor lo lnga'i lha tshogs la dmigs pas grub pa thob pa yang gnad 'dis 'byung ba yin no/____/__'o na bde mchog 'khor lo la sogs pa nas de dag gi dkyil 'khor du bshad pa dang*/__'di nas mkha' 'gror bshad pa gang yin snyam na/__mkha' 'gro lnga'i dkyil 'khor du yod pas/__bde dgyes la sogs pa so so'i dkyil 'khor du grub pa yin/__de'ang lha mang nyung ni rtsa 'dab kyi dbyibs so sor phye ba tsam las don la khyad med do/____/__lus la lha gcig tu bshad pa dang /__ brgya stong gi dkyil 'khor bshad pa rtsa 'dab 'khor lo bzhi'i dbye ba rtsing zhib las logs su ma grub ste/__thams cad ye shes lngar 'dus pa yin la/__'dir yang dang po ye shes lnga las grub nas/__da lta yang ye shes lnga'i rang bzhin du gnas/__tha ma yang ye shes lngar grol bar 'dod pa yin no/____/__ gsum pa gnyis med ye shes chen por don bsdu ba ni/__de ltar rdo rje'i lus la rtsa thig rlung gsum du bstan yang*/__don la ye shes gcig gi ngo bo las tha dad grub pa med de/__rang shar las/__rtsa dang rlung dang thig le yang /____/__ye shes ngang las ma 'das so/____/__zhes bshad pas/__ma dag pa'i dus na'ang ngo bo rang bzhin thugs rje gsum las ma 'das te/__seng ge rtsal rdzogs las/__khams gsum sems can thams cad la/____/__snying po'i ye shes sum brtsegs te/____/__zhes so/____/__yang lus sems la yon tan thams cad ye nas rdzogs te/__mu tig phreng ba las/__'das pa dkar po'i chos rnams ni/____/__lus dang sems la thams cad 

rdzogs/____/__zhes so/____/__de bzhin du 'khor 'das kyi chos thams cad lus dang sems la tshang bar/__klong gsal las/__'khor dang 'das pa'i chos rnams ni/____/__lus dang sems la ma tshang med/____/__ces gsungs pas/__mdor na thog mar ngo bo rang bzhin thugs rje gsum las 'khrul bas/__da lta yang de gsum gyi ngo bor rang lus rgyal ba'i dkyil 'khor sku gsum 'du 'bral med par gnas te/__seng ge rtsal rdzogs las/__lus dang sems la brten pa yi/____/__nyon mongs lnga la ye shes lnga/____/__yum lnga las ni 'od lnga'i sku/____/__phung po lnga las sangs rgyas lnga/____/__'byung ba lnga las yum lnga ste/____/__srid pa gsum nyid sangs rgyas zhing /____/__zhes pas/__'dod yon thams cad lus sems kyi mchod par rol zhing snod bcud snang srid thams cad ye shes kyi zhing du shes na/__mthar thug gdod ma'i gzhi la 'od gsal du lhun gyis grub pa'o/____/__ don gsum pa kun gzhi la las sogs tshul gyis don bsdu ba la/__kun gzhi dang tshogs brgyad kyi dbye ba bstan/__rten 'brel bcu gnyis kyi rang bzhin bshad do/____/__las gsum gyis sogs tshul brjod pa gsum las/__dang po ni ngo bo'i cha las 'khrul ba'i shes pa lung ma bstan thams cad kyi rten sa gzhi chen po lta bu la/__rnam shes dge mi dge lung ma bstan tshogs brgyad po'i 'char tshul du ma'i gzhi byed do/____/__de las kun gzhi'i rnam shes yul gru ltar rnam shes gzhan bdun gyi rten byed do/____/__de las yid kyi rnam shes snga ma khang khyim ltar gnas pa las/__sgo lnga'i rten byed la/__de las shes pa 'phro mthud pa ni yid kyi rnam shes phyi ma ste/__kun tu rtog pa des yul la gzung 'dzin zhen pa'i char bzung nas 

shes pa phyi ma dgag sgrub du mar 'dzin pa ni nyon mongs pa can gyi yid ces bya ste/__des las sna tshogs su bsags pa kun gzhi'i steng du gnas par byed do/__/__kun gzhi'i steng gi las sa bon gyi tshul du gnas pa de dge mi dge phyi ma'i rkyen gyis chu lud bran pa bzhin song ste/__'khor ba na bde sdug sna tshogs kyi 'bras bu so sor smin pas zo chu'i 'khyud mo bzhin du 'gro ba drug na yang dang yang du 'khor zhing thar ba'i skabs med do/____/__ gnyis pa rten 'brel bcu gnyis kyi rang bzhin bshad pa la/____/__dang po 'khor ba grub tshul gyi rten 'brel bcu gnyis/__bar du las sogs tshul gyi rten 'brel bcu gnyis/__tha mar 'khrul pa ldog tshul gyi rten 'brel bcu gnyis dang gsum las/__dang po ni gdod ma'i gzhi las ngo bo rang bzhin thugs rje gsum yul la shar dus rang snang ngo ma shes pas ma rig pa rgan mo long ma lta bu/__de nas kun tu brtags pa'i ma rig pas yul la bzung bas 'khor bar 'du byed rdza mkhan lta bu'o/____/__de nas bag chags kyis rig pa bslad pas kun gzhir gyur/__ kun gzhi las kun gzhi'i rnam shes dang yid kyi rnam shes gnyis su gyur nas yul gyi rnam pa la blos de dang mtshungs par 'dzin pas phyi ma'i yul so sor sprod pas rnam par shes pa spre'u lta bu'o/____/__de las khams gsum du 'khrul te/__de'ang gzugs med du tshor ba 'du shes 'du byed rnam par shes pa'i phung po ste/__ming bzhi'i phung po la sems kyi rgyud brten cing /__gzugs khams dang 'dod par sa chu me rlung ste/__rgyu'i gzugs 'byung ba bzhi dang /__mig la sogs pa dbang po lnga dang /__gzugs la sogs pa yul lnga dang /__rnam par rig byed ma yin pa'i 

gzugs te 'bras bu'i gzugs bcu gcig la sems kyi rgyud brten pas srid pa gsum du 'jug pas ming dang gzugs grur zhugs pa lta bu'o/____/__de las gzugs sgra dri ro reg bya chos kyi skye mched de phyi'i drug dang /__mig rna ba/__sna/__lce/__ lus/__yid kyi skye mched de nang gi drug ste skye mched bcu gnyis mkhar lta bu'o/____/__ yul dang rnam shes dbang pa gsum 'dus nas yul la spyad pas reg pa 'o byed pa lta bu'o/____/__des tshor ba bde sdug btang snyoms gsum du myong bas tshor ba mig la mda' zug pa lta bu'o/____/__yul la sred pas chags pa ni sred pa chang 'thung ba lta bu'o/____/__de ltar bag chags bsags pas khams gsum so so'i lus len pas len pa shing thog bsnyabs pa lta bu'o/____/__de ltar sred len gnyis kyis so so'i lus kyi sbubs su tshud pas srid pa bu chags pa lta bu'o/____/__de nas mngal so so nas btsa' bas skye ba bu skye ba lta bu'o/____/__de nas rim gyis dbang po rnams gud de stobs zad pas rgas te shi ba ni rga shi ro khur ba lta bu'o/____/__de nas bar dor rang snang ngo ma shes na snga ma bzhin 'khor ba'o/____/__ gnyis pa ni dge mi dge tha dad pa rnams la brtsi ste/__dper na sha la sred pas srog gcod pa lta bu la/__dang po mi dge ba'i rang bzhin mi dge bas de la 'jug pas ma rig pa'o/____/__de nas srog gcod pa'i las la 'jug pa 'du byed do/____/__de nas srog gcod bya'i yul ra dang lug gi rnam pa'i bye brag nges pa ni rnam par shes pa'o/____/__/__de las rang nyid dang yul de'i ming gzugs ni ming dang gzugs so/____/__yang na las de mi dge bar grub pas ming dang gzugs so/____/__de las yul dang rang gi yul drug la mi dge ba'i shes pa snga ma skye zhing phyi ma mched 

pas skye mched drug gam bcu gnyis la/__yang na yul de'i yul drug phyi'i skye mched las/__rang gi shes pa drug mched pas na skye mched zung du bgrangs na drug go/__de nas shes pa yul la reg pas reg pa'o/____/__de nas yul de'i sdug bsngal rang gi bde bar tshor bas na tshor ba'o/____/__de las chags pa 'phel bas sred pa'o/____/__de nas phyi ma ngan 'gro'i lus len pas na len pa'o/____/__de nas nam zhig ngan song lta bu'i mngal du zhugs pas srid pa'o/____/__de nas skye bas skye ba'o/____/__de'i rten la rgas nas shi bas rga shi'o/____/__de bzhin du mi dge ba gzhan dang /__'khor ba mtho dman du bsgrub pa'i las thams cad la sbyor ro/____/__de ltar 'khor ba na gzung 'dzin gyi las du ma bsags pa'i 'bras bu rnam pa snaphywa tshogs pas lha dang /__ lha ma yin dang /__mi dang /__dud 'gro dang/__yi dwags dang /__dmyal bar 'khor te/__ gzugs mi 'dra ba/____/__rtog pa mi 'dra ba/__las mi 'dra ba mang ba dang ldan te/__ thal 'gyur las/__phung po rnams dang khams rnams dang /____/__skye mched las kyi tshogs pa 'dus/____/__nyon mongs lus la dpag med pas/____/__'gro ba'i lus kyi rtog tshogs sdud/____/__rten 'brel tshogs pa du ma las/____/__mi mthun gzugs sogs bye brag go/__zhes so/____/__de ltar 'khor ba na rgyal po'i btson rar tshud pa'i skye bo ltar/__ rten 'brel bcu gnyis kyi khang pa nas thar pa'i skabs med par rgyun du sdug bsngal ba ni/__mu tig phreng ba las/__phung po khams dang skye mched la/____/__gzung 'dzin dag gis bzung nas ni/____/__'khor ba nyid la yun ring gnas/__khams gsum po yi khang pa ru/____/__ming dang gzugs kyi btson rar tshud/____/__ma rig la sogs lcags kyis bsdams/____/__'khor ba'i mun pa mthug pos g.yogs/____/__

'dod chags tsha ba'i ro la chags/____/__gti mug zhags pas dam du bcings/____/__zhe sdang me yi tshad pas gdungs/____/__nga rgyal dag gis mgo gtums te/____/__phrag dog nyid kyis sgo mo 'khrigs/__khong khro la sogs dmag gis bskor/____/__gzung 'dzin zhags pas ske nas bsdams/____/__snga phyi'i bag chags 'dam du bying /____/__rnam smin gnyis dang lag sbrel te/____/__las kyi ma bu mtshams sbyar nas/____/__gcig nas gcig tu zo chu bzhin/____/__bzang ngan rim pas lus blangs te/____/__so so'i gzugs su skye bar byed/____/__ngar 'dzin rab la 'bogs nas ni/____/__sdug bsngal rgya mtsho'i gting du bying /____/__ngan song lcags kyus gting nas bzung /____/__rang gis rang bcings nyon mongs dgra/____/__dmyal ba la sogs me chur nag /____/__yi dwags rnams la bkres dang skom/____/__byol song rnams la na bun ltar/____/__mi rnams phung po khams rnams dang /__skye mched 'byung ba lnga ru snang /____/__de yang bde sdug btang snyoms so/____/__lha min rnams la go mtshon te/____/__lha rnams 'dod pa'i yon tan no/____/__dper na myur 'gro'i 'khor lo bzhin/____/__rgyun chags 'khor bar yun ring gnas/____/__de ltar snang ba sna tshogs rnams/____/__thag pa la ni sbrul mthong bzhin/____/__de ma yin la der bzung bas/____/__phyi dang snod bcud gnyis su chags/____/__de yang brtags na thag pa nyid/____/__snod bcud ye nas stong pa nyid/____/__don dam kun rdzo ba gzugs can no/____/__zhes pas/__dang po gzhi'i ngang las ye shes kyi mdangs la gzung yul du 'khrul bas/__thag pa la sbrul du mthong ba ltar phyin ci log tu bzung bas/__lus dang /__yul dang /__dgra dang /__gnyen dang /__ri khang khyim/__skyes pa bud med/__rta glang /__nags tshal la sogs pa dpag tu med pa zhig/__rmi lam 'khrul ba'i snang 

ba ltar mi bden pa la sna tshogs su snang ba 'dis khams gsum gyi sems can rnams 'khor bar 'khyams te/__nga med pa la ngar 'dzin/__bdag med pa la bdag tu 'dzin/__sdug bsngal rgyu dang bcas pa la bde bar 'dzin/__phyin ci log la bden par 'dzin cing*/__'jig rten gyi snang ba bya ba la nyin mtshan med par brtson pas ma shi'i bar du mi tshe 'khrul snang nyid kyis 'das pas bar dor yang de nyid kyi snang bas khrid nas 'khyams shing /__las bzang ngan gyis 'khor ba mtho dman du skye zhing*/__'khrul pa sna tshogs la spyad pas 'khor ba nas thon pa'i dus med do/____/__de yang brtags na 'khrul snang 'di rmi lam ltar 'al 'ol gzhi med rtsa ba dang bral ba med bzhin snang ba'i chos can/__sang seng khral khrol tsam las bden par grub pa med de bar skabs su bden 'dzin phra mos rgyu byas pas da lta sna tshogs su che che mor snang ba 'di dper na thang stong thag ring na bya rog g.yag dang ri'i rgyud du snang ba dang chos mtshungs te/__chos kyi grags pa'i zhal nas/__ji ltar thag ring nyam nga ba/____/__chung ngu chen por snang ba bzhin/____/__zhes pa dang chos mthun no/____/__de ltar mthong ba'i rnal 'byor pa rnams la ni 'khor ba rmi lam dang 'dra bar khong du chud pas 'khrul pa'i rtsa ba chod cing sems nyid skye shi las 'das pa'i don mthong bas 'khrul snang gzhi bral chen por lhun gyis grub ste/__srid pa'i mtsho brgal bde chen gyi btsan sa zin pa yin no/____/__ gsum pa ma rig pa log na rga shi'i bar thams cad log ste 'khor ba las grol ba ni dper na/__bar do'i rang snang la rang ngo shes pas ma rig pa log/__de las 'du byed log/__des rnam par shes pa log/__de log pas ming 

dang gzugs kyi 'dzin pa log/__de log pas skye mched drug gi 'dzin pa logade log pas gzung 'dzin yul la spyod pa'i reg pa log/__de log pas tshor ba thams cad log/__des yul la sred pa log/__de ltar yul la chags pa log pas skye ba phyi ma len pa'i las log/__de log pas phyi mar mngal du srid pa 'dzin pa log/__mngal du zhugs pa log pas skye ba log/__ma skyes pas shi ba med pas rga shi log ste/__skad cig ma gcig la rten 'brel bcu gnyis kyi 'khor lo rgyun chad nas/__gdod ma'i gzhi la nang gsal ye shes rin po che'i sbubs su sangs rgyas byang chub rig pa gsum brnyes so/____/__ gsum pa las gsum gyi sogs tshul la gsum las/__de'ang sbyin pa btang /__tshul khrims bsrungs/__bzod pa bsgoms pa la sogs pas kun gzhi'i steng du nus pa gzhag ste/__ji zhig na sbyin pas longs spyod che zhing /__tshul khrims kyi bde 'gro'i lus thob/__bzod pas nad med cing yid du 'ongs pa'i lus grub pa la sogs pa'o/____/__ gnyis pa mi dge ba yang de dang tshul mthun te/__mi dge ba snga mas rgyu byas nas phyi mar sdug bsngal du smin pa'o/____/__mdor na 'khor ba na sdug bsngal thams cad mi dge ba las byung zhing /__bde ba thams cad ni dge ba las byung ste/__ gnyis ka las grol na thar pa yin par/__slob dpon klu sgrub kyi dbu ma rin chen phreng bar gsungs pa/__mi dge ba las sdug bsngal 'byung /____/__dge ba las ni bde 'gro ste/____/__gnyis la mi gnas thar pa lags/____/__zhes so/____/__gzhan yang rgyu ma bkag na rgyu las 'bras bu mi 'dod kyang 'byung bas mi dge ba'i rgyu dor ba la 

'bad/__de gang gis 'dor na dge ba phun sum tshogs par spyad pas sdug bsngal med cing bde ba thob par/__so so thar pa las/__chos rnams thams cad rgyu las byung /____/__de rgyu de bzhin gshegs pas gsungs/____/__sdig pa ci yang mi bya ste/____/__dge ba phun sum tshogs par spyad/____/__rang gi sems ni yongs su gdul/____/__'di ni sangs rgyas bstan pa yin/____/__zhes so/____/__ gsum pa mi g.yo ba'i las ni khams gong ma gnyis kyi ting nge 'dzin bsgoms pa las byung ba ste/____/__de nyid ji ltar goms pa bzhin bsam gtan gzugs med kyi gnas su skye ba las khams gzhan du mi 'pho ba'i phyir mi g.yo ba'i las so/____/__/__'dir de'i don nges par bya ba la gsum ste/__bsam gtan bzhi'i sems ji ltar skye ba'i tshul/__gol ma gol gyi khyad par bshad/__yang dag pa'i lam du grol tshul bstan pa'o/____/__dang po ni bsam gtan gyi khang par stan bde ba la 'dug ste/__rnam snang gi chos bdun dang ldan pas bsam gtan dang po bsgom pa la nyer bsdogs ni da ltar gyi shes pa bcos bslad med pa gsal la 'dzin pa med pa'i ngang la mnyam par bzhag pas/__ji zhig tsam na gsal la mi rtog pa myong ba'i dran 'dzin gyi rtog pa phra mo dang /__gsal stong du shes pa'i spyod pa tsam las rnam rtog gzhan gang yang med pa'i sems stong gsal sngar med lhag gis gsar du shar bas chung ngu/__de goms pas 'bring /__brtan pa thob pas chen po gsum skyes pa ni bsam gtan dang po'i dngos gzhi ste/__de nyid kyi gsal cha las dngas cha/__dngas cha las yul thams cad sgrib g.yogs kyis bar du ma chod pa bzhin pha rol mthong ba'i spyan dang /__sngon dang phyi ma'i gnas 

la sogs pa shes pa'i mngon par shes pa 'char ro/____/__de nyid chung ngur goms pa la shi na bsam gtan dang po'i tshangs rigs su skye'o/____/__'bring du goms pas tshangs pa chen po'i 'khor yin pas tshangs pa kun 'khor ram/__blon po lta bu yin pas tshangs pa mdun na 'don du skye'o/____/__cher goms pas tshangs chen du'o/____/__ bsam gtan gnyis pa ni dang po brtan pa'i rgyu las skye bas bsam gtan dang po thob pa des snga ma bzhin mnyam par 'jog pa ni gnyis pa'i nyer bsdogs so/____/__de'ang ci zhig ltar na gsal stong gi ngang la 'jog pa'i dran rtog phra mo de yang med par stong gsal tsam nyams su myong ba'i 'dzin pa'am/__spyod pa tsam dang ldan pa'i ting nge 'dzin sngar med gsar du lhag gis skyes pa ni gnyis pa'i dngos gzhi'o/____/__de nyid chung ngur goms dus tshe'i dus byas na/__bsam gtan gnyis pas 'od chung /__'bring gis tshad med 'od/__chen pos 'od gsal du skye'o/____/__ bsam gtan gsum pa la'ang gnyis las/__nyer bsdogs ni bsam gtan gnyis pa'i dngos gzhi bstan pa de nyid kyi ngang la mnyam par bzhag pas/__yang rtog dpyod gang yang med pa'i gsal stong 'dzin med kyi ting nge 'dzin sngar med gsar du lhag gis skyes pa ni gsum pa'i dngos gzhi'o/____/__de nyid chung ngur thob pas bsam gtan gsum pa'i dge chung /__'bring gi tshad med dge/__chen pos dge rgyas so/____/__bsam gtan bzhi pa la so so skye bo'i gnas gsum 'phags pa'i gnas lnga yod pas/__dang po so so skye bo'i bsam gtan bzhi ni/__nyer bsdogs bsam gtan gsum pa'i dngos gzhi bstan pa'i don 

bsgoms pas/__yang ting nge 'dzin las skyes pa'i bde gsal mi rtog pa'i dga' bde sngon dang mi 'dra ba lhag gis skyes pa ni bzhi pa'i dngos gzhi'o/__/__de nyid la goms pas chung ngus sprin med/__'bring gis bsod nams skyes/__chen pos 'bras bu cher skye'o/____/__ gnyis pa gol ma gol gyi khyad par bshad pa ni/____/__'bras bu che ba'i sems bsam gtan gyi dga' bde khyad par can skyes pa'i ngang la rtse gcig tu gnas pa'i tshe/____/__zhi gnas rkyang gcig pa la gol bas gzugs med du skye ba/__ lhag mthong rnam par mi rtog pas 'phags pa'i gnas gzhan gtsang ma ris kyi lha lngar skyes te grol ba thob pa yin no/____/__de yang 'bras bu che ba'i ting nge 'dzin de'i ngang las/__zhi gnas kyi sems gang la'ang mi rtog pa'i ngang la goms pas/__ ji zhig ltar na chos thams cad ston ka'i nam mkha' sprin med pa ltar gang du'ang ma grub la rig pa gsal ba tsam ma 'gags pa'i ting nge 'dzin sngon dang mi 'dra ba skyes pa ni nam mkha' mtha' yas skye mched kyi sems thob pa'o/____/__/__da lta sems de thob pa'i ngang la tshe'i dus byas na der skye'o/____/__de nas yang de nyid kyi ngang la goms pas ji zhig na nam mkha' lta bu'i gsal dwangs de'ang med par nang du sems rtse gcig pa'i rnam par shes pa rnam rtog zhi ba tsam gyis ting nge 'dzin sngar dang mi 'dra ba skyes pa ni rnam shes mtha' yas skye mched kyi sems thob pa'o/____/__'dir sems de'i ngang la tshe 'phos na der skye'o/____/__de nas de'i ngang la goms pas ji zhig na nang du spros pa zhi ba tsam gyis tshor ba phra mo'i shes pa de yang nub ste/__ci yang med pa'i shes pa rtse gcig pa'i zhi gnas kyi sems sngon 

dang mi 'dra ba skyes pa ni ci yang med pa'i skye mched do/____/__da lta de'i sems goms pa las tshe 'phos pa kun der skye'o/____/__de nas de'i ngang la goms pas ji zhig na ci yang med pa tsam du 'dzin pa'i sems de yang yod med gang du yang ma grub pa'i zhi gnas rkyang gcig la song nas/__sngon dang mi 'dra ba'i gnas cha mthug po gang yang mi rtog pa skye ba ni/__yod min med min gyi skye mched ces bya ste/__de nyid goms pa kun thabs dang mi ldan na der skye'o/____/__de ni srid rtse'i sems thob pa zhes bya'o/____/__rten de la tshor ba dang 'du shes bkag pas 'jig rten pa'i tshor ba dang 'du shes 'gog pa'i ting nge 'dzin thob pa zhes bya ste/__bsam gtan bzhi gzugs med bzhi ste mthar gyis gnas pa'i snyoms par 'jug pa dgu'o/____/__de yang 'phags pa rnams ni sems de dag mngon du byas te bsgoms kyang der mi skye'o/____/__'o na so so skye ba rnams de dag tu skye ba cis lan zhe na/__rang rang bsam gtan dang /__gzugs med sgom dus rags pa'i sems kyi ting nge 'dzin la rags pa zhes bya ste/__zhe sdang sogs rags pa med pas 'og mar mi skye la/__gong ma la zhi ba ste/__yon tan can du shes pas blang byar 'dzin cing chags par byas te bsgoms pas gong ma gong mar sgre ba'o/____/__'o na de lta bu'i ting nge 'dzin yod kyang*yang*'khor*ba*'khyams*pa*cis lan na/__rang ngo ma shes shing bdag rtog bag la nyal ba'i cha kun gzhi la yod pa rang bzhin med par shes pa'i shes rab kyi ma rtogs pas yang dang yang du ting nge 'dzin de lta bu skyes kyang 'khor bar 'khyams so/____/__ de skad du 'phags pa klu sgrub kyi zhal nas/__tshangs ris la sogs bsam 

gtan lhun grub kun/____/__bdag rtog bag la nyal ba ma spangs pas/____/__shi nas dmyal bar skye ba cha med dam/__zhes so/____/__yang de nyid bsam gtan yin pas sems kyi rnam rtog dang dngos po la 'dzin pa chung zhing spyan dang mngon shes skye bas/__nyon mongs pa mngon gyur mgo gnon pa las/__yang dag pa'i lhag mthong med pas 'khor ba ni 'khor te/__sdud pa las/__bsam gtan gyis ni 'dod pa'i yon tan smad par 'dod/____/__rigs dang mngon par shes dang ting 'dzin mngon par bsgrub/____/__shes rab kyi ni chos kyi rang bzhin yongs shes nas/__khams gsum ma lus pa las yang dag 'da' bar 'gyur/__zhes so/____/__ gnyis pa ma gol ba'i bsam gtan la/__de ltar 'bras bu che ba'i sems ting nge 'dzin gyi dga' bdes brlan pa la gnas pa'i tshe/__nyan rang byang chub sems dpa' gang gi lam la zhugs pa'i thabs kyis zin pa'i ting nge 'dzin gsal la mi rtog pa'i ngang la mnyam par bzhag pas/__ji zhig na rang rang gi mthong lam rnam par mi rtog pa'i ye shes sngaRa ma mthong ba mngon sum gyis mthong ste/__rab tu dga' ba'i ting nge 'dzin gyi sems sngon pas 'phags pa thob kyang 'phangs pa'i ye shes gong ma la ltos na chung ngur snang bas mi che ba'i lha'i sems skye'o/____/__byang chub sems dpa' dang po rab tu dga' ba'o/____/__de lta bu'i sems la goms pas/__yang gsal la mi rtog pa'i sems 'phags lam brgyad kyi rnam pa can sngon pas 'phags pa skyes pas nyon mongs pa dang nye ba'i nyon mongs pa'i gdung ba dang bral bas mi gdung ba'i sems so/____/__de'ang sgom lam chung ngu gsum ste byang chub sems dpa'i sa gnyis pa dri ma med pa/__gsum pa 

'od byed pa/____/__bzhi pa 'od 'phro ba gsum thob pa'o/____/__/__de nas yang de nyid la goms pas 'phags pa'i ye shes mchog gtso bo phul du phyin pa sngar med gsar du thob pa ni/__gya nom snang ba ste sgom lam 'bring gsum mo/____/__byang chub sems dpa' sa lnga pa la sbyang dka' ba/__drug pa mngon du gyur ba/__bdun pa ring du song ba'o/____/__de nas yang de nyid la goms pas sngon pas kyang 'phags pa'i ye shes shin tu rnam par dag pa mthong bas shin tu mthong ba ste sgom lam chen po gsum mo/____/__byang chub sems dpa'i sa brgyad pa mi g.yo ba/____/__dgu pa legs pa'i blo gros/__bcu pa chos kyi sprin no/____/__de nas de nyid la goms pa mthar phyin pas rang rang gi nyon mongs pa dang shes bya'i sgrib pa rnam par dag nas phung po lhag ma dang bcas pa dang /__phung po'i lus de nyid kyang med par mya ngan las 'das pa'i sems thob pa ni 'og min te/__sgrib pa med pa dgra bcom pa'i sa thob pa'o/____/__ byang chub sems dpa' rnams mngon par byang chub pa'i ye shes 'og min du longs spyod rdzogs pa'i sku thob nas/__'dzam bu gling bye ba phrag brgyar sprul pa bye ba phrag brgyas sems can gyi don byed par 'dod pa'o/____/__/__de yang nyan rang 'phags pa kha cig ni gtsang ma ris kyi lha de dag tu skye ba bzung nas dgra bcom pa thob pa yang yod la/__kha cig 'dod pa'i rten las de dag gi sems mngon du byas nas dgra bcom pa thob pa'o/____/__byang chub sems dpa' ni 'dod pa'i rten kho na la de dag gi sems mngon du byas nas rang snang rnam par dag pasangs rgyas pa'i sa de nyid 'od min du byas te/__sems can gyi don la byang chub sems dpa' sa thob pa chen po rnam la longs sku dang /__ma dag pa'i skye bo la sprul sku'i 

don byed par 'dod pa'o/____/__ gsum pa yang dag pa'i lam du 'gro tshul bstan pa ni/__de ltar bsam gtan bzhi dang /__gzugs med bzhi dang /__'gog pa'i sems rtse gcig pa ste dgu po ni thabs khyad par can gyis ma zin na ni 'khor ba'i sems te/__yang khams gsum du 'khor ba las gzhan med do/____/__zin na thar pa'i lam chung 'bring che gsum du 'gro ba'o/____/__de yang rang don du 'khor ba las grol bar 'dod pa'i gang zag gis bdag med dang*/__de'i steng du phyi bzung ba rang bzhin med par rtogs pa'i shes rab kyis zin na/__nyan rang gi lam du zhugs te theg dman gyi byang chub gnyis mngon du byed pa'i rgyur 'gyur ro/____/__yang sems can thams cad 'khor ba las grol bar 'dod pa'i thabs snying rje chen po dang /__gang zag gi bdag nga dang nga yir 'dzin pa cha dang bcas pa dang /__chos kyi bdag phyi gzung yul rmi lam sgyu ma ltar snang la rang bzhin gyis ma grub pa dang /__nang 'dzin byed kyi shes pa dus gsum rtsa bral du shes pa'i shes rab dang ldan na/__bla na med pa'i byang chub kyi rgyu byed do/____/__de'ang 'dod pa dang bsam gtan bzhi pa'i 'bras bu che ba man chad du tshogs lam chung 'bring chen po gsum du dran pa nyer bzhag bzhi yang dag par spongs pa bzhi/__rdzu 'phrul gyi rkang pa bzhi rdzogs par byed cing /__gzugs med bzhi'i sems kyi rten la sbyor lam mngon du byed de/__de yang drod rtse mo gnyis su dbang po lnga/__bzod pa chos mchog gnyis su stobs lnga rdzogs par byed do/____/__de nas mi che ba'i sems kyi rten la rang rang gi mthong lam du byang chub kyi lam yan lag bdun mngon du byed cing /__mi gdung ba/__gya

nom snang /__shin tu mthong ba'i sems kyi rten gsum la sgom lam du 'phags pa'i lam yan lag brgyad mngon du byas pa'i mthar/__'og min gyi sems la rang rang gi dgra bcom pa'i 'bras bu sangs rgyas mngon du byas te stobs bcu/__ mi 'jigs pa bzhi/__chos ma 'dres pa bco brgyad/__byams pa chen po/__snying rje chen po rnams mngon du gyur te sangs rgyas byang chub rig pa gsum brnyes par 'dod do/____/__'di dag ni sems lam du byed pa rnams kyi sa mtshams dang /__ting nge 'dzin gyi gnad gal po che ste 'dir rdo rje snying po'i theg par theg pa thams cad kyi don rdzogs par 'chad pas mtho dman gyi khyad par shes pa'i don du bstan pa'o/____/__ don lnga pa sems can gyi khams la gdod ma'i sangs rgyas ji ltar bzhugs pa bstan pa ni/__thal 'gyur las/__lus la ye shes chen po gnas/____/__de nyid ye shes chen po nyid/____/__thams cad lus la rnam par gnas/____/__zhes pa dang /__ brtags gnyis las/__lus la ye shes chen po gnas/____/__rtog pa thams cad yang dag spangs/____/__lus gnas lus la ma skyes pa'o/____/__zhes pa dang /__sam b+hu Ti las/__ rang lus rdo rje sangs rgyas nyid/____/__rang gi lus la sangs rgyas bzhugs/____/__gzhan nas sangs rgyas bstan du med/____/__ces pa dang /__rgyud bla ma las/__rdzogs sangs sku ni 'phro phyir dang /__rigs yod phyir na 'gro ba kun/____/__rtag tu sangs rgyas snying po can/____/__zhes pa dang /__klong gsal las/__thog ma'i rig rtsal ye shes lnga/____/__ma rig 'khrul pas 'byung bar grub/____/__des na lus 'di sangs rgyas dngos/____/__ye shes chen po'i 'byung gnas nyid/____/__/__lus can kun la bzang ngan med/____/__bde 

gshegs ngo bos 'gro kun la/____/__til la mar gyis khyab bzhin gnas/____/__ma rig grol tshe 'byung ba'i lus/____/__lhag med ye shes ngang du ldog/__ces gsungs pa'i tshul gyis gdod ma'i mgon po 'od mi 'gyur ba lus can kun gyi snying gi nang na bzhugs pa'i tshul nges par bya ba la don rnam pa gsum ste/__ngo bo rang bzhin thugs rje gsum gyi bzhugs tshul mdor bstan/__sems dang ye shes kyi dbye bas bzhugs tshul rgyas par bshad/__de nyid 'khor 'das kyi rten phyed tshul gyis don bsdu ba'o/____/__/__dang po ni mu tig phreng ba las/__gnas lugs rnam pa mang bshad kyang*/____/__ye shes rnam pa gsum yin no/____/__zhes pa dang*/__sgron ma rnam bkod las/__sems can kun gyi snying nang na/____/__gdod ma'i mgon po 'od mi 'gyur/____/__ sku gsum ye shes gsum nyid do/____/__ye nas lhun gyis grub par gnas/____/__zhes pas/__de yang snying gi nang na kun rdzob rgyu'i thig le nyung 'bru tsam gyis rten byas te/__gdod ma'i mgon po 'od mi 'gyur ba ngo bo ye nas stong pa ka dag chos kyi sku'i ngang la rang bzhin 'od du gsal ba longs spyod rdzogs pa'i sku ye shes kyi zer gdangs dang bcas pa'i sbubs na/__thugs rje rig pa'i snying po can sprul pa'i sku thams cad mkhyen pa'i ye shes las/__rnam pa thams cad mkhyen pa'i 'phro gzhir ma 'gags pa'i 'char gzhi/__gzhi gnas kyi ye shes srog tu gyur pa'i rlung yan lag bzhi dang shes rab lnga'i rten du gyur pa bum nang gi mar me ltar gnas pa'i mdangs las sems dang 'od gsal gyi snang ba sna tshogs su snang ba de/__klong gsal las/__rig pa'i rtsal las ye shes gsum/____/__ngo bo stong pa'i ye shes dang /____/__rang bzhin gsal ba'i ye shes dang /____/__thugs rje kun khyab ye shes 

so/____/__zhes pa dang /__phra bkod las/__ye shes rang ngor gnas pa la/____/__gsum gyi tshul du dbyer med do/____/__zhes pas/__de yang snying ga na ye shes gnas pa'i gdangs dung khang na gsal zhing /__de gnyis ka'i zer gdangs rtsa rnams kyi nang na thig le sgron ma'i tshul gyis lu gu rgyud kyi rnam par gnas so/____/__ gnyis pa la snying po ye shes kyi bzhugs tshul/__de'i gdangs sems kyi bzhugs tshul/__de gnyis ji ltar phrad cing gyes pa'i tshul gsum las/__dang po la 'od gsum gyi ngo bo rgyas par bshad/__phyi nang gsang ba gsum gyi rang bzhin rgyas par bshad/__rlung shes sku gsum gyi thugs rje rgyas par bshad pa gsum las/__dang po ni klong gsal las/__gdod nas dag pa'i ngo bo la/____/__dmigs su med pa'i chos sku'i 'od/____/__ye nas lhun grub longs sku'i 'od/____/__kun la khyab pas sprul sku'i 'od/____/__ces pas/__ngo bo gdod ma nas rang bzhin gyis rnam par dag pa nam mkha' dri ma med pa ltar stong gsal 'dus ma byas pa de la gang du'ang ma grub pas spros pa dang mtshan ma med pa ni zhi ba chos kyi sku ye stong rtsa bral/__de lta bu'i don mtha' grol chen po nyid sus kyang ma byas par ye nas lhun gyis grub pas skye med chos nyid kyi longs sku 'gag med chen po de nyid snang srid 'khor 'das thams cad la khyab cing /__snang srid 'khor 'das thams cad kyang ye grol stong pa'i chos nyid/__dus gsum 'pho 'gyur med pa'i dgongs pa las ma 'das pa de ma skyes lhun rdzogs kyi sprul sku brdal khyab chen po'o/____/__de ltar gzhi nas ma skyes pa'i chos nyid/__ye stong rtsa ba dang bral ba/__byar med lhun rdzogs kyi gnas lugs chen po ni/__chos thams cad kyi ngo bor bzhugs pas rig pa ye shes kyi ngo 

bor yang stong la spros pa dang bral ba'o/____/__zhes pa'i dgongs pa de yin no/____/__ gnyis pa ni klong gsal las/__lus la gnas pa'i rig pa yang /____/__phyi ltar zhi khro'i rang bzhin la/____/__nang ltar DA ki yab yum mo/____/__gsang ba yi ge'i rang bzhin la/____/__yang gsang thig le nyag gcig go/__zhes pas/__'di la phyi ltar na sku dang sbyar nas zhi khro'i dkyil 'khor gnas tshul/__nang ltar na gsung dang sbyar nas 'khor lo lnga na ye shes kyi mkha' 'gro yi ger grub tshul/__gsang ba ltar thugs dang sbyar nas snying gar 'od gsal spros pa dang bral ba'i thig le yod tshul gsum las/__dang po la gnas gang na gnas pa/__de na 'od gsal gyi dkyil 'khor grub tshul/__'di nyid bzhugs pa'i dpe bshad pa dang gsum las/__ dang po ni nor bu phra bkod las/__rin chen zur brgyad gzhal yas dang /____/__'gyu byed rtsa yi gzhal yas dang*/____/__dung khang b+han+d+ha'i gzhal yas dang /____/__lta byed mig gi gzhal yas so/____/__gzhal yas chen po de bzhi ni/____/__gsang sngags kun gyi gsang chen gnas/____/__zhes pa dang /__thal 'gyur las/__spyi dang tsit+ta rtsa nang na/____/__ ma bcos dag pa'i chos nyid gnas/____/__zhes pa dang /__klong gsal las/__sems can kun gyi lus kyi nang*/____/__tsit+ta dung khang rtsa nang sgo/____/__de ni rig pa'i gnas yin no/____/__zhes so/____/__ gnyis pa klong gsal las/__ngo bo stong gsal sku ru gnas/____/__rang bzhin gsal stong ti la 'od/____/__thugs rje snang stong sgron mar snang /____/__zhes pas/__'di la ngo bo zhi khro'i skar gnas tshul/____/__rang bzhin 'od dang thig ler gnas tshul/__ thugs rje ye shes kyi sgron mar gnas tshul gsum las/__dang po ni thal 'gyur 

las/__tsit+ta'i nang na skur gnas te/____/__mdangs kyi sku ni rnam pa lngas/____/__so so'i rigs kyi mtshan nyid 'dzin/____/__zhes so/__mtshan nyid ji ltar 'dzin pa/__seng ge rtsal rdzogs las/__gsang 'dus rin chen zur brgyad mdzod/____/__rig pa'i ye shes yab yum tshul/____/__don 'khyil b+han d+ha gzhal yas mdzod/____/__rig pa'i ye shes khro skur gnas/____/__zhes pa dang /__phra bkod las/__e ma rig pa'i gnas lugs ni/____/__ rang rang tsit+ta'i dkyil na gnas/____/__yab dang yum gyi tshul du gnas/____/__yab kyi cha 'dzin thabs kyi sku/____/__yum gyi cha 'dzin shes rab sku/____/__'od dang 'od zer tshur du gnas/____/__dbyings dang rig pas rab brgyan te/____/__lhun rdzogs thig le chen por gnas/____/__de ni zhi ba'i bzhugs tshul lo/____/__rang rang mgo la khro bor gnas/____/__ yab dang yum du mngon par snang /__khro dang khro mo'i tshul 'chang zhing /____/__ye shes lnga lnga dag dang ldan/____/__sku yi ye shes re re la/____/__dbu yi ye shes lnga lnga'o/____/__zhes pa dang /__klong gsal las/__rang rig ngo bo skur gnas te/____/__gsal la rang bzhin ma grub pa/____/__snying nang yab yum zhi ba'i tshul/____/__dung khang khro bo'i tshul du gnas/____/__ zhes pas/__da lta rang gi lus la zhi khro'i dkyil 'khor gnyis rang chas su za gi zer khyim ltar bkra lam me nang gsal du bum nang gi mar me ltar gnas te/__ thal 'gyur las/____/__ngo bo ka nas dag pa'i cha/____/__/__stong gsal 'dus pa sku yi gdangs/____/__zhal phyag rdzogs pa bum sku'i tshul/____/__zhes pas/__'di nyid rgyas par bshad pa la/__zhi dang khro bo'i dkyil 'khor gnyis las/____/__thog mar zhi ba'i dkyil 'khor rang gi snying /__tsit+ta rin po che'i sbubs na kun rdzob kyi thig le nyung 'bru tsam la brten nas/__'od lnga'i klong na zhi ba'i lha tshogs bzhi bcu rtsa gnyis 

bzhugs pa ni/__de yang 'od lnga zang thal la za 'og gi gur khang lta bu'i dbus na/__ rang bzhin gdod ma'i mgon po 'od mi 'gyur ba chos sku kun bzang yab yum chos kyi dbyings spros pa dang bral ba gdod ma'i ka dag chen po'i gdangs kyi ska mthing skya zhal sbyor du bzhugs pa'i ye shes lnga'i gdangs las bar na longs sku rigs lnga yab yum 'ja' tshon lta bur gnas te/__de yang dbus seng ge pad zla nyi mas brgyan pa'i khri la rnam par snang mdzad kun tu zhal/__chos kyi dbyings kyi ye shes kyi rang gdangs mthing ka yab yum nam mkha' dbyings phyug ma dang zhal sbyar nas bzhugs pa ni/__dbus kyi kun bzang yab yum dang dbyer mi phyed la so sor snang ba mar me'i grib ma brtsegs ma ltar zang thal du rnam snang gi dbus na kun bzang yod pa'am/____/__kun bzang gi dbus na rnam snang yod pa ltar bzhugs so/____/__shar du glang po che pad zla nyi ma'i steng du rdo rje mi bskyod pa mA ma kI dang gnyis su med pa/__me long ye shes kyi gdangs las sku mdog dkar por bzhugs so/____/__lhor rta mchog pad zla nyi ma'i steng na rin chen 'byung ldan sangs rgyas spyan ma dang gnyis su med pa mnyam pa nyid kyi ye shes kyi gdangs las sku mdog ser por bzhugs so/____/__nub tu rma bya pad zla nyi ma'i steng du snang ba mtha' yas gos dkar mo dang gnyis su med pa kun rtogs ye shes kyi gdangs las sku mdog dmar por bzhugs so/__byang du shang shang pad zla nyi ma'i steng du bya ba grub pa'i ye shes kyi gdangs las don yod grub pa dam tshig sgrol ma dang gnyis su med par sku mdog ljang gur bzhugs so/____/__gtso bo rnams ni 'khor lo dang /__ rdo rje dang /[ ·]rin po che dang /__pad+ma dang /__rgya gram gyis yu ba byas pa'i ral gri 

'dzin pas yum la 'khyud pa/__yum rnams ni gri gug dang thod pa 'dzin pas yab la 'khyud pa/__rin po che la sogs pa'i rgyan sna tshogs kyis brgyan nas/__skyil mo krung gis bzhugs pa'o/____/__de'i phyi rim 'od lnga'i snang ba la phyogs kyi gtso bo bzhi'i ye shes lnga'i gdangs las grub pa'i sprul pa'i sku sems dpa' sems ma bcu drug/__sgo ba yab yum bzhi/__thub pa drug dang bcas pa 'od gsal chu zla lta bur snang ste/__shar lhor nam mkha'i snying po dang rdo rje sgeg mo/__lho nub tu sa'i snying po dang phreng ba ma/__nub byang du spyan ras gzigs dang glu ma/__byang shar tu kun tu bzang po dang gar ma'o/____/__yang de'i phyi rim gyi shar lhor byams pa dang bdug spos ma/__lho nub tu sgrib pa rnam sel dang me tog ma/__nub byang du 'jam dpal dang snang gsal ma/__byang shar du phyag na rdo rje dang dri chab ma'o/____/__shar sgor khro bo rnam par rgyal ba dang sgo ma lcags kyu ma/__lho sgor khro bo gshin rje gshed po dang zhags pa ma/__nub sgor khro bo rta mgrin rgyal po dang lcags sgrog ma/__ byang sgor khro bo bdud rtsi 'khyil ba dang sgo ma dril bu ma zhal sbyar nas bzhugs so/____/__spyi bo bde ba chen po'i rtsa nang na lha'i thub pa brgya byin dkar po/__ltag pa'i rtsa ba men gyi rwa 'dra ba na lha ma yin gyi thub pa thags bzang ris mthing ga/__ srog pa rtsa shel gyi sbu gu na mi'i thub pa shAkya seng ge ser po/__gsang ba'i rtsa bde ba bskyed pa na byol song gi thub pa seng ge rab brten mthing nag/__lte ba sprul pa'i 'khor lo na yi dwags kyi thub pa kha 'bar d+he ba dmar po/__rkang pa'i rtsa zhags sgor 'khyil ba na dmyal ba'i thub pa a ba glang mgo nag po'o/____/__de thams cad kyang so so'i phyag mtshan rgyan dang bcas pa rdzogs shing sku nyung 'bru tsam la 

spyan phul thag tsam du bzhugs so/____/__phul thag ni skad rnying pa ste/__'tshams pa zhes bya ba yin pas/__sku de dang 'tshams pa'i spyan yod ces pa'o/____/__de skad du gsang ba rin po che bstan bu'i rgyud las/____/__rang snang 'od gsal 'og min gnas/____/__ye shes zang thal phyi nang med/____/__dbus na sku gnyis 'od dpag med/____/__kun bzang yab yum chos skur gnas/____/__bar na 'ja' tshon longs skur gnas/____/__rnam par snang mdzad kun bzang mo/____/__rdo rje sems dpa' sangs rgyas spyan/____/__rin chen 'byung ldan mA ma kI/____/__snang ba mtha' yas gos dkar mo/____/__don yod grub pa dam tshig sgrol/____/__longs sku yab yum rig lnga yin/____/__phyi nang 'od lnga 'bar ba'i sku/____/__bcu drug sprul pa'i sku yin te/__nam mkha'i snying po lA se ma/____/__ sa yi snying po mA me ma/____/__byams pa dang ni d+hA pe ma/____/__sgrib pa rnam sel puSh+pa ma/____/__ 'jam dpal dang ni A lo ke/____/__spyan ras gzigs dang g+harnye ma/____/__phyag na rdo rje gI rti ma/____/__sems dpa' kun bzang nIrti ma/____/__g.yas pa thabs yin yab tu gsal/____/__g.yon pa shes rab yum du gsal/____/__don la 'od gsal stong pa'i sku/____/__zhes pas tshom bu'i dkyil 'khor du byas na rdo rje sems dpa' yab yum g.yas su shar lho'i sems dpa' gnyis/__g.yon du shar lho'i sems ma gnyis kyis bskor ba'o/____/__lus grub kyi dkyil 'khor la snga ma bzhin 'dod do/____/__don la khyad med de/__da lta 'od lnga'i klong na gtso 'khor gyi tshul du yod pa bar dor tshom bu'i dkyil 'khor du 'char ro/____/__de'ang snying dgongs nas gzhi'i kun tu bzang mo dkar po kun tu bzang po mthing gar gsungs kyang rgyud tshig gcus par mngon te/__thog ma'i ka dag de rin po che gsang ba'i sbubs mthing ga'i klong 

na de gnyis ka dag chos sku'i rang mdangs su bzhugs pa mjal dgos pas/ gnyis ka mthing skyar 'thad la/_rnam snang yab yum dkar por bshad pa'ang 'khrugs te/_mi bskyod pa mthing ga dang sku mdog yul brje'o/_/de'ang rnam snang ni chos dbyings ye shes kyi gdangs yin pas mthing gar 'thad la/_mi bskyod pa me long ye shes kyi gdangs yin pas dkar por 'thad do/_/'di la lung rig man ngag du ma'i sgrub byed yod de yi ger 'jigs nas ma spros so/_/mtshams kyi lha rnams kyang bde mchog ltar phyed zhal du thob ste ye shes gnyis 'dus kyi gdangs 'jal dgos pa'i phyir ro/_/ gnyis pa khro bo'i bzhugs tshul ni/_/snying ga'i gdangs las klad pa dung khang ste/_b+han d+ha smug nag 'bar ba'i gzhal yas khang rin po cher ye shes 'od kyi rang gdangs rnam lnga 'ja' tshon 'khrugs pa ltar snang ba'i dbus na b+hud+d+ha he ru ka yum b+hud+d+ha kro ti shwa rI ma dang gnyis su med pa smug nag_/shar na badzra he ru ka badzra kro ti shwa rI ma dang gnyis su med pa mthing nag_/lho na rat+na he ru ka rat+na kro ti shwa rI ma dang gnyis su med pa ser nag_/nub na pad+ma he ru ka pad+ma kro ti shwa rI ma dang gnyis su med pa dmar nag_/byang du karma he ru ka karma kro ti shwa rA ma dang gnyis su med pa ljang nag 'jigs su rung ba'o/_/_de dag gi phyi rol gyi shar na ke'u ri ma dkar mo/_lho na tso'u ri ma ser mo/_/_nub na pra mo ha dmar mo/_byang na be ta li nag mo/_shar lho pu ka si/_lho nub tu kasma ri/_nub byang du tsan+d+ha li/ byang shar du sme sha ni/_mtshams kyi phyed zhal lo/_de dag ni gnas kyi ke'u ri ma brgyad do/_/de'i phyi rol gyi shar du seng ha mu kha/_lho na bya gri mu kha/_nub na sri la 

mu kha/_byang na shwa na mu kha phyogs kyi gtso bo dang mdog mthun no/_/shar lhor kr-i ta mu kha/_lho nub tu kang+ka mu kha/_nub byang du khwa khwa mu kha/_byang shar du hu lu mu kha ste/_yul gyi phra men ma brgyad kyang mtshams kyi phyed zhal lo/_/de'i phyi rol gyi sgo bzhi'i shar na rta gdong lcags kyu ma/_lho na phag gdong zhags pa ma/_nub na seng gdong lcags sgrog ma/_byang na sbrul gdong dril bu ma bzhi yang phyogs kyi mdog can no/_/_/he ru ka drag po'i lha sum cu'i rtsal las/_de'i phyi rol na phyi ltar na rgyu skar nyi shu rtsa brgyad/_nang ltar na dbang phyug ma nyi shu rtsa brgyad ni/ srin mo smug nag rdo rje thod khrag 'dzin pa dang /_tshangs pa dmar ser pad+ma 'dzin pa dang /_lha chen dkar ljang rdo rje thogs pa dang*/_gtogs 'dod sngon mo 'khor lo 'dzin pa dang /_dga' ba ser mo spu gri thogs pa dang /_gzhon nu dmar po mdung thung 'dzin pa dang /_brgya byin dkar mo rgyu zhags thogs pa dang /_zhi ba dmar mo bum pa thogs pa dang /_bdud rtsi dmar mo pad+ma thogs pa dang /_zla ba dkar mo rdo rje thogs pa dang /_be con ljang nag dbyug to 'phyar ba dang /_srin mo dmar nag thod khrag 'thung ba dang /_za ba ljang nag be con 'dzin pa dang / dga' ba dmar nag khog chen thogs pa dang /_stobs chen dkar mo dbyug tho 'dzin pa dang /_srin mo dmar nag rdo rje dril bu 'dzin pa dang /_'dod pa dmar mo mda' gzhu 'gengs pa dang /_nor srung ljang gu bum pa 'dzin pa dang /_rlung lha ljang sngon ba dan 'phyar ba dang /_me mo dmar mo gsal shing 'dzin pa dang /_phag mo dmar mo mche zhags sdom pa dang /_rdo rje dmar mo zhing chung 'dzin pa dang / sna chen ljang naMg thod khrag 'thung ba dang*/_chu lha sngon mo sbrul zhags bsnams 

pa'o/_/de'i phyi rol sgo bzhi na/_rdo rje dkar ser dmar ljang bzhi/_/de ltar khrag 'thung lnga bcu brgyad/_/stong gsal rgyan rnams rdzogs par bzhugs/_/zhib tu ni man ngag snying tig gi dgongs par blta'o//de ltar zhi khro'i dkyil 'khor de dag sku snang la rang bzhin med pa'i bzhugs tshul lo/_/ gsum pa dpe ni bum nang gi mar me lta bu ste 'og tu ston no/_/gnyis pa nang ltar 'khor lo lnga na ye shes kyi mkha' 'gro lnga gsung yig 'bru'i tshul du bzhugs pa ni klong gsal las/_nang ltar DA ki yab yum lnga/_/rtsa rnams nang na yi ger gsal/_/de yang gsung gi tshul du 'o/_/zhes pas/_spyi gtsug bde chen gyi 'khor lo na ha dang ra'i yi ge las rdo rje DA ki yab yum dkar po zhal gcig phyag gnyis g.yas rdo rje rtse lnga pa g.yon thod pa bdud rtsis bkang ba yab la stob pa/_yum gyis gri gug dang thod pa 'dzin pa gru mo na kha TaM ga ro'i gdan la bzhugs pa'o/_/rtsa 'dab sum brgya drug cu la de dang 'dra ba'i 'khor rnams ye shes lnga'i gdangs las grub pa'o/_/mgrin par ri dang rtsa las rin chen DA ki yab yum ser po rin chen dang thod pa bsnams pa'o/_/rtsa 'dab bcu drug la de dang 'dra ba'i 'khor bcu drug yab yum gyi tshul du gnas so/_/snying gar a dang ma las chos dbyings mkha' 'gro yab yum 'khor lo dang thod pa bsnams pa rtsa 'dab sum cu rtsa gnyis la de dang 'dra ba'i 'khor ro/_/lte bar ni dang hri:_las pad+ma DA ki yab yum dmar po pad+ma dang thod pa 'dzin pa rtsa 'dab drug cu rtsa bzhi la de dang 'dra ba'i 'khor gnas so/_/gsang bar sa dang ya las las kyi DA ki yab yum ljang gu rdo rje rgya gram gyi yu ba byas pa'i ral gri dang thod pa 'dzin pa/

rtsa 'dab nyi shu rtsa brgyad la de dang 'dra ba'i 'khor gnas pa'o/_/de rnams pad zla dang nyi ma'i gdan ni rtsa dang thig le dkar dmar mtshon pa'o/_/ro'i gdan ni rtog pa med pa'o/_/_yab yum ni snang stong 'od gsal gyi rang bzhin thabs dang shes rab gnyis su med pa'o/_/rdo rje ni rdo rje'i rigs te me long lta bu'i ye shes mtshon pa'o/_/_rin po che dang*/_pad+ma dang /_rgya gram ral gri dang*/_'khor lo ni de dag gi rigs dang ye shes lhag ma bzhi mtshon pa'o/_kha TAM ga ni sku gsum mtshon pa'o/_/spyan gsum ni sku gsung thugs kyi thugs rjes sems can la dus gsum du gzigs pa mtshon pa'o/_/mdor na mkha' 'gro lnga ni sku lnga dang ye shes lnga dang 'byung ba lnga mtshon pa ste don la ye shes gyi gdangs lnga'i klong na yi ge'i gzugs gsal la rang bzhin med par yod pa las sangs rgyas dus/_gsung chos kyi 'khor los sems can gyi don 'byung la/da lta 'gro ba'i sgra skad sna tshogs su grags pa'i rgyu byed do/_/ gsum pa gsang ba ltar na ye shes kyi thig le nyag gcig tu bshad pa ni/ de'ang sangs rgyas dang sems can thams cad kyi snying gi dbus na ngo bo rang bzhin thugs rje gsum gyi rig pa stong gsal 'dus ma byas pa thams cad mkhyen pa'i ye shes chen por lhun gyis grub pa ni/_sems kyi rang bzhin 'od gsal ba'i ye shes chen po de yin no/_/de'ang mdo las/_sems la sems ma mchis te sems kyi rang bzhin 'od gsal ba'o/_/zhes pa dang /_slob dpon chos kyi grags pas/_sems kyi rang bzhin 'od gsal ba/_/dri ma rnams ni glo bur ba/_/zhes pa'i don te sems la sems ma mchis pa ni ngo bo ka dag gi ye 

shes gdod ma nas dag pa'i chos sku phun sum tshogs pa bstan to//sems kyi rang bzhin 'od gsal ba'o/_/_/zhes pas/_rang bzhin lhun grub kyi ye shes gzugs sku phun sum tshogs pa bstan to/_/'o na don de ye shes kyi rang bzhin yin pa las sems kyi rang bzhin zhes ci'i phyir brjod ce na/sems ni ye shes kyi rtsal yin pas de skad du btags te/_dper na nyi ma'i rtsal nyi ma'i 'od zer la nyi mar btags nas 'ga' zhig nyi ma dang tshe'i stod du slebs so zhes brjod pa dang tshul mtshungs so/_/ gnyis pa rang bzhin ye shes kyi 'od dang thig ler bzhugs tshul ni/ gong gi zhi khro'i rang mdangs rtsa thams cad kyi nang du 'phros pas 'od dang theg le 'od rtsa'i gdangs las rdo rje lu gu rgyud rtsa'i rnam par phra la breng chags par gsal te/_nor bu phra bkod las/_rtsa rnams nang na thig le'i sku ltar gnas/ che ba'i tshad ni nam mkha'i mtha' dang mnyam/_/chung ba'i tshad ni rta rnga bcuRa gshags tsam/_/gsal ba'i tshad ni nyi zla'i dkyil 'khor 'dra/_/_de yang gsal 'tsher lhun sdug gzi brjid 'phro/_/'gro dang 'ong dang rang bzhin gnas pa'o/_/zhes pas/_che chung ni da lta lus la gnas pa dang /_phyis bar do shar dus yin la/_'gro 'ong rang bzhin gnas pa ni/_da lta mngon sum blta dus nam mkha'i mthongs su byed pa'o/_/'od dang gzi brjid thams cad du yod pa'o/_/ sku'i mdor na gong du bshad pa'i sku'i gdangs lus kyi rtsa nang na khyab pa dang / bzhugs gnas 'od khyim du snang ba thams cad yin te/_phra bkod las/_'od dang 'od zer tshul du gnas/_/dbyings dang rig pas rab brgyan te/_/lhun 

rdzogs thig le chen por gnas/_/zhes so/_/gsum pa thugs rje sgron maRa gnas pa ni de ltar sku dang ye shes kyi rang gdangs 'od dang thig ler gsal ba rtsa'i nang nas yar thon te rgyang zhags chu'i sgron mar gnas te snang ba'i go 'byed pa ni rtsal rdzogs las/_'gags med gsal ba'i sgo gnyis mdzad/_/dbyings dang lu gu rgyud du gnas/_/zhes pa dang /_klong gsal las/_rig pa sku yi rang gdangs 'od/_/rtsa yi nang na nyi zer bzhin/_/dbang po'i sgo nas nges 'thon te/_/sgron ma nam mkha'i mthongs su gsal/_/zhes so/_/ji ltar gsal na ka ti shel gyi sbu gu can 'khor lo lnga'i dbus na gnas pa las/_snying nas dung khang du chu'i sgron ma la zug pa las yar gong gi sku dang ye shes kyi gdangs 'od dang thig le lu gu rgyud dang bcas pa rgya skar gyi nyi zhur ltar thal gyis 'char ro/_/de nyid don dam ye shes kyi zer gdangs yin te/_thal 'gyur las/_de yi 'byung byed cis she na/_don dam chos nyid 'byung ba las/_/sgron ma rnam pa bzhi zhes te/_/zhes so/_/de ltar 'char ba'i sgron ma bzhi gang zhe na/_rang shar las/_/sgron ma rnam bzhi 'di lta ste/_/thig le stong pa'i sgron ma dang*/_/rig pa dbyings kyi sgron ma dang /_/shes rab rang 'byung sgron ma dang*/_/rgyang zhags chu yi sgron ma'o/_/ sems can kun la gnas pa'o/_/zhes pas/_rgyang zhags chu yi sgron ma ni mig gi dwangs ma gnyis te/_de las thig le stong pa'i sgron ma zhes bya ba rma bya'i mdongs lta bu 'char ro/_/de'i gdangs las dbyings rnam par dag pa'i sgron ma 'ja' 'am yi ge na ro lta bu 'char ro/_/de'i shes pa'i rtsal gsal stong gnyis med kyi ye shes 'char ba ni shes rab rang byung gi sgron ma'o/_/de nyid kyi ngang las spyi bo 

nas rtog med kyi sku 'char ro/_/de ltar sgron ma bzhi'i byed las ni/_rgyang zhags chu'i sgron mas ye shes 'char ba'i rten byed de/_de las ye shes kyi rlung gis lam byed do/_/dbyings rnam dag gi sgron mas phyi'i dbyings nam mkha'i sgron ma 'char ba'i yul byed/nang dbyings rnam dag gi sgron mas dwangs ma rnams sdud cing sku gnad gsum bcud du smin pas 'khrul snang stong par byed do/_/ thig le stong pa'i sgron mas ye shes kyi 'phel rgyas pa dang rlung gi gnas byed do/_/rlung gis ye shes kyi bkrag dang gzi mdangs bskyed cing snang ba mi 'dra ba 'dzin pa dang*/ du ma gong nas gong du bsgyur zhing snang bar byed do/_/rlung ni sngar bshad pa'i ye shes srog rlung rig pa'i char gnas pa yin no/_/shes rab rang byung gi sgron mas chos thams cad du ma ro gcig tu sdud pa ste lhun grub kyi ye shes mngon du byed do/_/de'i gnas cha rtog med kyi skas chos nyid ka dag gi ye shes mngon du byed do/_/de'ang klong gsal las/_rgyang zhags las ni gzugs bsdus te/_/rlung gis bskyed cing 'phel bar byed/_/'od dang 'gro ba'i 'phel 'grib kyis/_/ye shes dag ni sdud par byed/_/thig le stong pas las kun byed/_/'das pa las kyi rlung bzung nas/_/rlung gi bkrag dang gzi mdangs bskyed/_/bskyur zhing ye shes snang ba ston/_/shes rab rab byung sgron ma yis/_/chos kun mnyam pa ro gcig tu/_/bsdus te rang snang 'dzin par byed/_/'dis ni bag chags 'brel rgyun gcod/_/dbyings kyi dwangs ma sdud pa dang /_/rig pa'i sku rnams 'dzin pa dang /_gnad gsum bcud du smin pa ste/_'khor ba nyid ni spong bar byed/_/de ltar mig la sgron shar bas/_/sangs rgyas dgongs pa'i gnad bsdus par/_/

rang snang yul rnams 'dzin pa'o/_/zhes so/_/de ltar ngo bo sku/_rang bzhin 'od dang thig le/_thugs rje sgron mar gnas pa'i dpe gsum ni/_klong gsal las/ rig pa'i sku ni bum sku 'dra/_/ye shes bum pa'i mar me 'dra/_/thugs rje me long ngos ltar gsal/_/zhes pas/_sku nang gsal/_'od bar gsal/_thugs rje phyir gsal te/_me long gi gzugs brnyan lta bu nang sku dang 'od byad ltar gnas so/_/_mdor na rig pa'i ye shes tsit+ta rin po che'i sbubs dang /_dung khang na ngo bo skur gnas/_rang bzhin 'od du gnas pa'i gdangs 'khor lo lngas thog drangs/_rtsa thams cad kyi nang na gnas pa'i rang mdangs dang /_snying nas mig tu shel sbugs can las thugs rje sgron ma bzhi 'char ba'i rten byed do/_/de'ang sangs rgyas ngo sprod pa'i lung las/_kye kye ston pa thugs rje can/_/sangs rgyas ye shes lus can gyi/_/rten dang gnas dang lam dang sgo/_/rang gi ngo bo gsung du gsol/_/zhes zhus so/_/ston pas bka' stsal pa/_gsang ba'i bdag po khyod nyon cig_bde bar gshegs pa ye shes kyi lus can brten pa rang gi byang khog stod 'di na brten nas yod do/_gnas pa snying gi nang na gnas so/_/lam ni snying nas mig tu rtsa dar dkar gyi skud pa tsam zhig mnyen la khrag dang chu ser med pa zhig gis sbrel nas yod do/_de ni ye shes kyi lam yin no/_/sgo ni mngon du gyur pa dang /_lkog tu gyur pa'i sgo gnyis so/_/mngon du gyur pa'i sgo gnyis ni mig gnyis yin no/_/lkog tu gyur pa'i sgo gnyis ni rang gi rna ba gnyis yin no/_/rang gi ngo bo dag pa chos kyi sku'i ngo bo stong par bzhugs so/_/snying po gsal bar bzhugs so/_/ye shes zang thal du bzhugs so/_/ngo bo stong par 

bzhugs pa ni/_rang gi rig pa 'di nyid dngos po'am mtshan ma gang yang ma grub par ngo bo stong par 'dug pa 'di yin no/_/snying po gsal bar bzhugs pa ni/ rig pa rang gi ngo bo ma 'gags par gsal ba sangs rgyas kyi dgongs pa yin no/_/ye shes zang thal du bzhugs pa ni/_sangs rgyas snying gi dkyil na sha khrag gi lus kyis gtums kyang ma thum par rang gi mig gi rnam par shes pa la mthong ba ma 'gags par 'od du gsal ba 'di yin no/_/'di kho na ye shes zang thal gyi dgongs pa yin no/_/zhes bka' stsal te/_de dag gis phyi ltar na/_ngo bo sku/_rang bzhin 'od/_thugs rje sgron mar gnas par bstan to/_/ gnyis pa nang ltar na yi ger grub tshul ni/_klong gsal las/_sgyu ma lus kyi rtsa nang na/_rig pa'i ngo bo yi ger grub/_/ces pa dang /_gsang ba ltar na/_phra bkod las/_lhun rdzogs thig le chen por gnas/_/zhes pa dang /_snga ma las/_thams cad rang byung ka dag nyid/_/ces pa'i don sngar bshad zin to/_/ gsum pa rlung ye shes sku gsum gyi thugs rje rgyas par bshad pa la gsum las/_dang po thugs rje'i rig pa rlung lngar gnas te/_rang shar las/ rig pa rlung lnga'i rang bzhin du/_/sems can kun la gnas pa'o/_/zhes so/_/ rig pa nyid ye shes kyi drod dang ma bral bas me dang mnyam pa'i rlung /_rig pa de 'khor 'das kyi srog yin pas srog 'dzin pa'i rlung /_rig pa des 'byung ba'i dwangs snyigs 'byed pa dang /_'khor 'das su 'byed pas dwangs snyigs 'byed pa'i rlung /_rig pa'i ye shes de thams cad la khyab pas kun tu khyab byed kyi rlung /_'khor ba'i srog bcad nas mya ngan las 'das pa'i sar bskyel bas snying 

rje med pa bskal pa las kyi rlung ngo /_/ gnyis pa shes rab lngar yang gnas te/_de nyid las/_de yang rig pa'i ngo bo la/[ · ]shes rab rnam pa lnga dang ldan/_/zhes pas/_rig pa de 'khor 'das gnyis kyi 'byung bzhir byung bas 'byed pa'i shes rab/_de'ang rig pa las ma rig pa de nyid kyi ngo bos thams cad la khyab 'das pas sdud pa'i shes rab/ pas khyab pa'i shes rab/_rig pa de nyid kyi gsal cha las ye shes kyi rlung byung bas bskyod pa'i shes rab/_'khoRa 'das gnyis rig pa ye shes su sgrol bas bsgral ba'i shes rab bam/_de nyid sgro 'dogs gcod pas gcod pa'i shes rab bo/_/ gsum pa sku gsum du yang grub ste/_rang shar las/_rig pa rtog pa med pa chos kyi sku/_/rig pa 'gags pa med pas longs sku yin/_/rig pa cir yang snang ba sprul sku yin/_/zhes so/_gzhan yang thugs rje'i rig pa gsal la ma 'gags pa de nyid sku lnga/_ye shes lnga/_rigs lnga/_'od lnga/_rlung lnga/_shes rab lnga ltar yang gnas te/_klong gsal las/_rang byung rig pa'i rang rtsal las/_/ sku lnga dang ni ye shes lnga/_/rigs lnga 'od lnga rlung ni lnga/_/shes rab lnga la sogs par gnas/_/zhes pas/_thugs rje rig pa'i ye shes rnam pa thams cad du snang ba de ni rnam par snang mdzad kyi ska/_rig pa'i ye shes de rnam par rtog pa'i rlang gis mi bskyod pas mi bskyod rdo rje'i ska/_yid bzhin nor bu ltar rig pa rtogs pa las dgos 'dod 'byung ba rin chen 'byung ldan gyi sgra/_rig pa de nyid 'od mtha' yas pa'i snang ba la zhugs shing tshad med pas snang ba mtha' yas kyi sku/

thugs rje ma 'gags pa'i rig rtsal rang shar chen po ste don yod grub pa'i /yang thugs rje'i rig pa de nyid ye nas stong pas chos kyi dbyings kyi ye ngo bo la dri ma med pas gang gi'ang 'char gzhi ma 'gags par gsal bas me long lta bu'i ye shes/_rig pa ltar snang dus nyid nas gang du'ang dbye bar ma grub pas mnyam pa nyid kyi ye shes/_rig pa'i ye shes so sor snang ba'i gsal cha ni so sor rtogs pa'i ye shes/_rig pa'i ye shes gang la'ang thogs rdugs med pas bya ba grub pa'i ye shes so/_/yang rig pa gsal stong de nyid sangs rgyas thams cad kyi gshegs shul yin pas de bzhin gshegs pa'i rigs/_rig pa'i ngo bo mi 'gyur brten pas rdo rje'i rigs/_rig pa la yon tan lhun grub tu byung bas rin po che'i rigs/_rig pa'i ye shes la skyon gyis ma gos pas pad+ma'i rigs/_rig pa'i ngo bo de nyid ma rtogs na sangs mi rgya bas las kyi rigs so/_/yang rig pa'i ye shes la gdod ma nas dri ma med pa'i cha nas 'od dkar po/_/_de bzhin du yon tan rdzogs pas ser po/_ma btsal bzhag pas dmar po/_bya rtsol rdzogs pas ljang gu/_mi 'gyur brtan par mthing ga'o/_/rlung lnga dang shes rab lnga bshad zin to/_/yang rig pa'i ye shes la gsum du gsungs te/_klong gsal las/_rig pa'i rtsal las ye shes gsum/_/ngo bo stong pa'i ye shes dang /_/rang bzhin gsal ba'i ye shes dang /_/thugs rje kun khyab ye shes so/_/zhes so/_/yang rig pa'i ngo bo dmigs med/_rang bzhin gsal stong /_thugs rje sna tshogs su 'char bas 'od gsum du byung ba ni/_snga ma las/ dmigs su med pas chos sku'i 'od/_/ma 'gags gsal bas longs sku'i 

'od/_/snang ba sna tshogs sprul sku'i 'od/_/ces so/_yang yul can drug tu'ang bshad de/_rig pa'i ye shes 'di la gzugs sna tshogs su shar yang 'dzin pa dang bral bas gzugs snang stong gi yul/_sgra sna tshogs su grags kyang stong grags stong gi yul/_dri sna tshogs la 'dzin pa stong pas dris stong gi yul/_ro sna tshogs myong yang mi 'dzin pas ros stong gi yul/_reg bya sna tshogs la mi 'dzin pas reg stong gi yul/_yid dran rig sna tshogs la rang shar rang grol bas rang grol dus mnyam gyi yul lo/_/dwangs ma lnga dang 'dres pa'i cha nas rig pa ye shes la dwangs ma lngar brjod de/_rig pa nam mkha' lta bur 'dzin pa skyes pas/_ rig pa nam mkha' lta bur 'dzin byed de stong gsal gyi dwangs ma 'dzin byed las rlung byung bas/_rlung gi dwangs ma de rig cing g.yo ba/_rlung las drod byung bas me'i dwangs ma drod la 'dzin byed du shar ba/_me las gzugs dngos su byung bas sa'i dwangs ma gzugs la 'dzin byed du byung ba/_de la drod kyi rlangs pa'i tshul du byung ba'i chu'i dwangs ma/_tshul der 'dzin du byung bas/_de la rgyu'i thig le las lus byung ba la bdag tu 'dzin byed/_de las ye shes mgo mjug tu khyab pa ni thams cad rig pa ye shes kyi rtsal las byung bas ye shes dngos yin no/_/ dag ma dag ni der 'dzin yod med las rig ma rig gi bye brag gis 'khor 'das su byung ba'o/_/lnga tshan du ma'i thugs rje bshad pa'o/_/de ltar ngo bo rang bzhin thugs rje gsum tha dad du bshad kyang so sor med de/_thal 'gyur las/ ye shes rang ngor gnas pa la/_/gsum gyi tshul du dbyer med do/_/zhes pas/ chos nyid kyi ngos nas ngo bo zhes bya ste/_stong la spros pa dang bral ba/_chos 

can gyi ngos nas rang bzhin zhes bya ste/_/_snang la ngos gzung dang bral ba/ zung 'jug gnyis med kyi ngos nas thugs rje zhes bya ste rig stong rtag chad dang bral ba'o/_/ don gnyis pa de'i gdangs sems kyi bzhugs tshul la/_/_sems kyi gnas lugs ngo bo rang bzhin thugs rje gsum gyis spyir bstan/_ye shes kyi mdangs yin tshul gyis bye brag tu bshad/_sangs rgyas kyi rang bzhin du ji ltar gnas tshul gyis don bsdu ba gsum las/_dang po ni sangs rgyas ngo sprod pa'i lung las/_gsang ba'i bdag po yang nyon cig_/sems kyi rten ni rang gi lus sha khrag gi phung po byang khog stod 'di yin no/_/gnas ni glo ba'i nang na gnas so/_/lam ni glo ba dang mgrin par rtsa gro sogs gi sbu gu tsam gyis sbrel nas yod do/_/de nas yar dbugs rgyu bas sems kyi lam rtsa yin no/_/_sgo ni 'dod pa'i sgo gsum ste sna bug gnyis kha dang gsum yin no/_/'dod pa'i shes pa de nas byung ngo /_/sems rang gi ngo bo rnam par rtog pa dang bcas pa'o/_/rnam rtog ni dbugs phyi nang du rgyu ba 'di rang yin no/_/zhes so/_/ gnyis pa ni snying ga na ngo bo rang bzhin thugs rje gsum gyi rig pa gnas pa'i thugs rje'i rig mdangs snying nas glo bar rtsa sog ma'i sbu gu tsam gyis sbrel ba'i nang na phar song bas/_glo ba na shes pa med pa'i rlung yod pa dang 'dres pas shes pa'am/_rig pa ye shes kyi mdangs kyis byas pa ni mi 'phye 'o mig can lta bu yin la/_gya ma gyur yul sna tshogs la 'gyu ba rlung gis byed pas rta long ba rkang can lta bu ste/_de gnyis sdod gnas glo ba na yod pa'i gdangs glo 

ba nas sgo lnga la rtsa re zug pa'i nang na phar song nas yul la rtog pa'i rnam rtog tshogs pa shar ro/_/de'ang rlung kho ra'i rang lugs ni 'gyu yang mi rtog ste/ gnyid mthug por song ba'i tshe rlung dang 'dres pa'i rig mdangs snying gar thim pas kun gzhi 'od gsal la thim pa dang /_'od gsal yengs dus rig pa'i gdangs glo ba na phar mi 'jug par mig las thon pas gsal stong gnyis med kyi ye shes/_shes rab rang byung gi sgron mar gyur pa lta bu'o/_/yang rig pa'i rang lugs kyang rlung dang ma 'dres na/_gsal stong rnam par mi rtog pa'i ye shes la gnas te/_bar do'i 'od gsal gyi dus dang /_da lta'i 'od snang la gsal stong du gnas pa lta bu'o/_/des na sems ni rig pa'i rtsal yin te/_klong gsal las/_sems ni dran bsam rig pa'i rtsal/_/snang shes dag tu gyur tshad kun/_/ rig pa nyid las logs na med/_/ces so/_/des na rig pa'i rtsal lam gdangs rlung gi rtas khur nas dbang po la thon nas yul sna tshogs rags pa dang /_phra ba dang /_lung du ma bstan pa'i rtog pa sna tshogs su shar yang /_thugs rje'i ri gdangs kyi cha kha dog tu med pa de rlung gi rang bzhin 'gyu yang*/_kha dog tu med pa dang gnyis 'dres nas phyir 'phro'am/_nang du gnas kyang kha dog med/ dbyibs med/_ngo bo ngos gzung med/_wal gyis byung nas gar song cha med pa ltar song yang de nyid kyi ngo nas gzhal na/_dang por byung sa med/_byung mkhan gyi sems zhes ngos gzung du ma grub/_da lta gang du yang mi gnas/_tha ma gang du yang mi 'gro ba'i chos nyid brtag na med la/_ma brtag na snang snang 'dra mo zhig tu gnas pa ni/_ye shes kyi rtsal rlung dang 'dres pa las sems zhes glo bur du 

btags kyang sems zhes logs par grub pa med de/_rlung ni ngo bo ngos gzung ye shes kyi rtsal ni ka dag gi ngang las byung la/_ka dag stong nyid spros pa dang bral ba'i phyir ro/_/de yang sems gar yod du ye shes yod la/_nyi ma dang 'od zer gyi tshul te/_klong gsal las/_/_nyi ma'i 'od zer tshul bzhin du/_/ sems ni ye shes rig pa'i rtsal/_/ye shes med na sems med de/_/zhes so/ des na sems ni thugs rje rig pa'i ye shes kyi rtsal lam mdangs yin no/_/de yang ngo bo rang bzhin thugs rje gsum la mdangs gsum yod de/_/_ngo bo'i mdangs stong la spros pa dang bral ba rtog med chos kyi sku/_/_rang bzhin gyi mdangs gsal la ngos gzung med pa rang snang longs spyod rdzogs pa'i sku/ thugs rje'i mdangs rig pa sna tshogs su 'phro ba kun khyab sprul pa'i sku'o/_/ med/gsum pa sangs rgyas kyi rang bzhin ji ltar gnas kyi don bsdu ba ni/ thal 'gyur las/_lus can sems kyi khyab pa'i phyir/_/sangs rgyas ma yin sems can med/_/ces pa dang /_gsang 'dus las/_rin chen sems las phyir gyur pa'i/_/sangs rgyas med cing sems can med/_/ces pas/_sems snying ga'i ye shes kyi mdangs yin la/_snying ga'i ye shes la zhi ba bzhi bcu rtsa gnyis tshang ba bzhin/de'i mdangs sems la'ang rtsi yod dgos te/_me long la byad bltas pa ni byad kyi mdangs gnyis pa zhig me long la 'char dgos pa bzhin no/_/des na klong gsal las/_/_sems can rang rgyud rtogs tshogs ni/_/bzhi bcu rtsa gnyis sangs rgyas te/_/phung po 'byung ba yab yum lnga/_/dug lnga ser sna thub pa drug/tshogs brgyad sems dpa' yab yum brgyad/_/sgo bzhi sgo ba yab yum 

bzhi/_/g.yas g.yon nyi ma zla ba 'o/_/zhes pas/_phung po lnga la yul du rtog pa lnga ni yab lnga/_yul can du rtog pa lnga ni yum lnga/_'dod chags zhe sdang gti mug nga rgyal phrag dog ser sna dag gi rnam par rtog pa drug ni thub pa drug_/kun gzhi'i rnam shes la sogs pa brgyad kyi yul brgyad kyi rtog pa ni sems dpa' brgyad/ yul can brgyad kyi rtog pa ni sems ma brgyad/_khong khro ba dang /_rnam par sdang ba dang /_mngon par mi dga' ba dang /_chags sdang gi kun tu rtog pa'i yul bzhi ni sgo ba yab bzhi/_yul can bzhi ni yum bzhi/_gzung ba dang 'dzin par rtog pa gnyis ni nyi zla ste/_kun bzang yab yum gnyis te bzhi bcu rtsa gnyis ni sangs rgyas bzhi bcu rtsa gnyis so/_/de yang ngan pa ltar snang yang ye shes kyi rtsal yin pas don la rang ngo shes pa na bzang po yin te/_ye shes kyi gdangs yin pa'i phyir/_dper na rgya mtsho'i dbyings bzang na rlabs kyang bzang dgos pa bzhin no/_/gzhan yang 'da' ka ye shes pas/_sems rtogs na ye shes yin pas sangs rgyas gzhan nas mi btsal ba'i 'du shes rab tu bskyed par bya'o/_/zhes gsungs so/_/de yang sems kyi gzhi rtsa chod na ye shes yin la ye shes kyi gzhi rtsa chod na gdod ma'i ka dag yin pas/_snang sems thams cad ye nas sangs rgyas pa'i zhing khams chen por gnas so/_/mdor na sems ni ye shes kyi rang mdangs rig stong mtha' grol chen por bzhugs so// don gsum pa de gnyis ji ltar 'phrad cing gyes pa'i tshul la gnyis las/_da lta 'phrad tshul ni glo ba nas snying du 'brel ba'i rtsa nang na phar rlung 'gyu bas/_ye shes kyi rtsal glo bar tshur 'ongs pa gnyis dus gcig pas/_rlung gi 

mdangs snying ga'i 'od gsal dang 'phrad de/_sangs rgyas ngo sprad pa'i lung las da lta 'phrad tshul dris pa'i lan du/_de ltar rig pa 'od lnga'i lus su yod pas/ rang gi snying nang na me re re yod do/_/sems glo ba na yod do/_/glo ba nas snying du rtsa sogs ma'i sbu gu tsam zhig gis sbrel nas yod de/_sems glo ba'i nang nas thon nas rtsa sog ma'i sbu gu tsam de'i nang nas yar dbugs rgyu bas snying gi nang nas yar sku gsum ye shes lnga yod pa dang 'phrad de/_rang gi snying ga'i dkyil du rig pa dbugs kyi rta dang 'phrad pas dbugs med pa'i 'gyu ba zhes bya'o/_/ zhes gsungs pas/_snying du rlung dang ye shes 'phrad dus sgo gzhan bzhi 'gyur ba rags par med de/_rig tsam las g.yo ba med pa'i phyir ro/_/'on kyang dbyings kyi snang bas 'gro 'ong dang bcas pa'i rta snying nang gi rlung dang 'dres pa'i cha des byed pas lus dang dbang po mi 'gul ba'i tshe/ g.yo bas 'od gsal nam mkha' la snang bas mi 'gul ba yin la/_rtog par 'gyus sam mig dang lus 'gul na rlung g.yo bas snang ba rnams kyang 'gro 'ong byed pa'o/_/'o na snang ba rnams rtsa nang gi sgron ma'i gdangs yin mod/_snying nang du rlung dang phrad pa'i g.yo mi g.yor mi 'thad snyam na/_sgron ma rnams snying nang gi gdangs yin la/_de mkha' la snang bas 'thad pa yin no zhes lan btab zin snying gi rlung de mi gnyis pa gyes tshul la gnyis las/_da lta yang 'od gsal gyi ngang la to/_/gzhan yang 'od snang la rtogs pas gsal 'grib legs nyes su spyod pa na yang sems ye shes dang 'phrad pa'o/_/ gsal stong 'dzin med chen poRa gnas dus/_/_glo ba'i nang du phar mdangs 

'phros pa snying gnyid du log nas gzhi thog na gnas pas/_rlung kho rang ji ltar 'gyu yang rtog pa med pa'i gnad de yin pas dar cig rgyab gyes so/_/_sgrog thog ma bral bas yang gdangs glo bar 'phros pas rlung dang 'dres te sgo so so la 'phros pas sems mi dran dgu dran gyi rtog pa shar ro/_/tha ma rgyab kyis tshul ni de nyid las/_tha ma rgyab kyis tshul ni rang 'chi ba'i dus su sems glo ba'i nang nas don/_lam gro sog gi bug pa tsam de nas sna bug gnyis kha dang gsum nas ha zer nas dbugs phar la rgyu/_hu zer nas tshur la 'dren no/_/gsang ba'i bdag po srid pa'i ri bo las brgal ba'i dus su 'gyu ba'i rlung nang nas phyir 'dren pa stobs che/_'dus ma byas pas nam mkha' la phyir 'dren pa stobs che/ nang du 'dren pa'i rlung gis phyi'i nam mkha' nas nang du drangs nas tshur 'dus/ thugs rig pa'i ye shes la thim mo/_/phar 'phros 'dus ma byas kyi nam mkha' la thim pas/_rnam par shes pa rlung zhon gyi dgongs pa zhes bya'o/_/tha ma ha zer nas phar la song nas/_hus tshul la mi 'dus pa'i tshe gyes so/_/zhes pas/_'chi ba'i tshe gyen rgyu phyi chad/_thur sel nang du log_/mnyam gnas snying gar thim dus sems kyi rta rlung med pas/_ye shes kyi rtsal nang du thim pas sems dang ye shes rgyab gyes te/_rta long ba rkang can gyis mi 'phye'o mig can bor ba zhes bya'o/_/ de'i tshe ye shes 'ba' zhig nang du gsal ba ni/_mtshan brjod las/_shes pa 'ba' zhig nges gsal ba/_zhes so/_/ don gsum pa de gnyis kyis 'khor 'das kyi rten byed tshul ni/_snga ma de nyid las/_rigs kyi bu sems dang sems las byung ba rnams 'khor ba'i rgyu 

yin no zhes bka' stsal to/_/zhes pas/_sems ni ma rig pa dkar nag gi las bag chags kyi rten byed pas 'khor lo ltar 'khor ba'i rgyu'am ngo bo yin la/_ye shes ni sgrib pa thams cad las 'das te/_thal 'gyur las/_ye shes ye nas 'od gsal bas/_/ma rig pa yis sgrib pa med/_/gdod nas mya ngan 'das pa ste/_/mya ngan 'das pa kun gyi rten/_/zhes so/_de dag gis gzhi'i gnas lugs bstan pa'o/_/ don gsum pa bar du lam gyi 'khyer tshul bstan pa la/_gzhi ma smin pa smin par byed pa'i dbang dang /_smin pa grol bar byed pa'i gdams pa gnyis las/_dang po dbang bskur ba'i yon tan/_ma bskur ba'i skyon/_ji ltar bskur ba'i rim pa/_dbang bskur ba dngos de'i dam tshig dang lnga las/_dang po ni snying gi me long las/_dbang rnams rab tu thob byas na/_/gsang sngags thams cad ma bsgrub 'grub/_/ces pa dang /_klong gsal las/_dbang thob rgyud smin chos sgo phyed/_/gsang sngags don kun 'grub par 'gyur/_/_zhes pas/_gong ma'i byin rlabs 'jug pas gsang sngags kyi snod du rung /_zab mo'i chos sgo phyed pas smin grol gyi lam la dbang la/_gsang sngags kyi dngos grub 'grub pas rang gzhan gyi 'dod dgu 'byung ba'o/_/ gnyis pa ni/_snying gi me long las/_gsang sngags dbang la ma brten 'grub mi 'gyur/_/_/dper na mnyen pa lag skya med pa bzhin/_/zhes pa dang / phyag rgya chen po kha sbyor thig le las/_/dbang ma thob la dngos grub med/_/bye ma btsir yang mar med bzhin/_/zhes pas/_de kho na nyid kyi snod du mi rung /

yang dag pa'i byin rlabs mi 'jug_/dngos grub kyi rtsa ba chad pa'o/_/ gsum pa ni thal 'gyur las/_dbang ni rnam pa bzhi yis kyang /_/_skal par ldan pa smin par bya/_/spros bcas nyid dang spros med dang /_/shin tu spros med rab spros med/_/dbye ba bzhi yi tshul gyis ni/_/dad ldan rang rgyud smin par bya/_/zhes pa dang /_klong gsal las/_spros bcas phyi yi bum dbang dang /_/spros med nang gi gsang dbang dang /_/shin tu spros med shes rab ye shes dbang /_/ Rab tu spros med tshig dbang Rin po che/_/snod ldan bu la rim pa bzhin du bskur/_/_zhes pa dang /_mngon sum nyid ni gnad du dbab pa'i phyir/_kun tu spros med khyad par dbang lnga bskur/_zhes pa dang /_btags grol snying po'i rgyud las/_de nas rig pa'i rtsal dbang bskur/_/zhes pas/_dang po spros bcas phyi bum pa'i dbang /_de nas spros med nang gsang ba'i dbang /_de nas shin tu spros med gsang ba shes rab ye shes kyi dbang*/_de nas rab tu spros med yang gsang tshig dbang rin po che/_de nas kun tu spros med bla na med pa rig pa'i rtsal dbang rnams rim pa bzhin du bskur ro/_/_de'ang dbang re bskur nas de'i gdams pa re bstan te/_rtags ma byung gi bar bsgom zhing /_byung nas dbang phyi ma rnams rim pas lo zlas bar du chod par bskur ba dum bu'i lugs dang / dbang rnams zhag sbrel te bar ma chad par gcig steng gcig bskur ba khrigs chags lugs gang ltar byas kyang 'gal ba med do/_/ bzhi pa la/_phyi spros bcas bum pa'i dbang /_nang spros med gsang ba'i dbang /_gsang ba shes rab ye shes kyi dbang /_yang gsang tshig dbang rin po 

che/_/_bla med rig pa'i rtsal dbang lnga las/_dang po la/_bum dbang ma thob pa thob par bya ba/_thob pa rgyud la brtan pa'i tshul gnyis las/_dang po la sbyor ba dngos gzhi rjes gsum las/_sbyor ba sngon du 'gro ba'i chos la bcu gcig ste/ bla ma'i mtshan nyid/_slob ma'i mtshan nyid/_gsol ba gdab pa/_bsnyen pa bya ba/ sa'i cho ga_/sta gon gyi cho ga_/thig gi cho ga_/tshon gyi cho ga_/dkyil 'khor bsgrub pa'i cho ga_/de nyid mchod pa'i cho ga_/slob ma 'jug pa'i cho ga'o/_/dang po dang gnyis pa ni sngar bshad zin to//dgos pa ni dpon slob mtshan nyid dang ldan pas dbang bskur nod par byas na sdug bsngal kun las grol la/ gnyis ka 'phung ste/_klong gsal las/_mtshan nyid ldan pa'i bla ma yis/_/dbang bskur bas ni sdug bsngal grol/_/_mtshan nyid mi ldan bla mas ni/_/dbang bskur byas na gnyis ka 'phung /_/zhes so/_/ mi ldan na gsum pa la spyir gsol ba gdab pa/_sdom pa thun mong pa sbyin pa/_thog ma'i dga' ston bya ba/_sdig pa sbyong ba/_srung 'khor bsgom pa/_dam tshig bsgrag pa/_bka' bzhin bsgrub pa dang bdun las/_dang po ni mtshan nyid dang ldan pa'i slob ma des/_bla ma mtshan nyid dang ldan pa de la rab lo gsum/_'bring gnyis/ tha ma gcig nas/_bdag la dbang bskur bar zhu zhes gser gyi maN+Dal phul la gsol ba gdab/_bla mas kyang snod du rung na bya'o zhes zhal gyis bzhes la/ gnyis kas brtag go_/_dgos pa ni dpon slob gyi mtshan nyid brtags pas ngan na 'jog_/bzang na zhugs/_chos la gus pa bskyed pa'o/_/ gnyis pa ni de nas dus la babs pa dang /_drang don gyis dad pa bskyed 

la/_sngar lam la ma zhugs pa yin na skyabs 'gro thun mong pa nas sems bskyed dang /_rig pa 'dzin pa'i sdom pa'i bar theg pa rim dgu'i lta ba dang /_sgom pa dang /_spyod pa dang /_dbang dang /_gdams pa la sogs pa ci rigs su bstan te/_thal 'gyur las/_de nas dbang bskur cho ga yang /_/_nyan thos theg pa nas brtsams te/_/thun mong sdom pa rdzogs par sbyin/_/ces so/_/ gsum pa ni tshogs kyi 'khor lo bzang po bshams la/_/_kye kye kun bzang rdo rje 'dzin/_/la sogs pas gsol ba gsum gdab pa ni zhu bas skabs dbye ba'i dgos pa yod do/_/bla mas/_kye kye rigs kyi bu mchog khyed rnams kyis zhes pa la sogs pa lan cig brjod pa ni bar chad dris pas 'gyod sems mi skye ba'i dgos pa yod do/_/de nas slob mas/_kye kye ji ltar thugs kyis dgongs mdzad pa/_zhes brjod pa ni spro bar khas len pa ste/_gtong phod che ba'i dgos pa yod do/_/de ltar dga' ston byas pa'i yon tan gyis/_klong gsal las/_dga' ston bar chad sel ba dang /_yon tan kun rdzogs 'grub par 'gyur/_zhes pa dang /_thal 'gyur las/_'khor dang longs spyod rnams kyi rten/_/lus ngag spyod pas mnyes pa yis/_/bla ma sangs rgyas mnyam sbyor bsten/_/bsten pa de la yon tan ni/_/dpag bsam shing dang yid bzhin nor/_/'dod 'jo'i ba dang 'dra ba yi/_/yon tan dpag tu med pa thob/_/ces pas/_dga' ston gyis bla ma mnyes par bya'o/_/skyon ni snga ma de nyid las/ dga' ston tshogs yon med pa na/_/bar chad rkyen ni sna tshogs 'byung*/_/dbang gi rgyal sa zhig pa dang*/_/dngos grub mi thob yi dwags skye/_/zhes so/_/

bzhi pa slob ma rnams yi ge brgya pa'i bsgom bzlas byed du 'jug pa ni/ de nyid las/_sngon 'gro yi ge brgya pa'i bzlas brjod bya/_/zhes so/_/_dgos pa ni rgyud kyi sdig pa bsrabs pas dbang gi snod du rung ba'o/_/ lnga*pa*ni*klong gsal las/_bar chad mi zhugs bsrung bya'i phyir/_hUM gi sbyor bas bsrung mtshams bya/_zhes pas/_slob dpon gyi thugs ka nas slob ma'i snying gar hUM las 'od 'phros pas lus thams cad rdo rje'i go zhub tu gyur par bsam pa'i dgos pa ni/_da lta'i bar chad mi 'jug cing ma 'ongs pa'i bgegs tshar gcod pa'o/_/de ltar ma byas pa'i skyon ni/_de nyid las/_de ltar bsrung bar ma byas na/_/_/bdud dang bar chad rkyen dbang gyur/_/dngos grub byin rlabs 'phrog cing yal/_zhes so/_/ drug pa ni kye ma rigs kyi bu khyod kyis/_zhes pa la sogs pa lan cig brjod pa ni/_klong gsal las/_/_dam tshig khas len gyur na sbyin/_/ces so/ dgos pa ni dam tshig bsrungs nus pas mi nyams shing gong du 'phel ba'o/_/ bdun pa ni/_kye kye sangs rgyas thams cad 'dus pa yis/_zhes pa la sogs pa slob mas khas blangs pas bka' bzhin rjes su sgrub pa ste mthar phyin pa'i dgos pa yod do/_/de ltar ma byas pa'i skyon ni snga ma de nyid las/_dam tshig de rnams ma bsrung na/_/dbang gi yon tan mi 'byung zhing /_/nyams pas dmyal ba nyid du lhung /_/zhes so/_/ bzhi pa bsnyen pa bya ba ni slob dpon gyi chos te rigs lnga'i sgrub thabs phyi nang ltar bya'o/_/dgos pa ni bsnyen pa rdzogs pas dbang byin rlabs dang ldan 

pas slob ma'i rgyud smin nus pa'o/_/ lnga pa ni dkyil 'khor bzheng pa ste/_klong gsal las/_bkra shis rdzas dang sa bzang la/_/rin po che yis legs par rtsig_/rab ni ji ltar 'grub pa la/_/tha ma mda' gang mdung gang tshad/_/ces pas/_rab khru stong la sogs pa'i nges pa med pa'i chen po rgyu yang rin po che la sogs pa'o/_/_'bring 'dom gang / tha ma ni mda' gang pa la bya ba ni rten khyad par can du bsgrub pa'o/_/ba byung dang dri la sogs pa byugs pa ni gtsang bar bya ba'i don te/_ye nas dri ma med pa mtshon pa'o/_/_/de ltar lha mchod cing*bstod*nas/_kun tu bzang po sangs rgyas rigs lnga'i gtso/_la sogs pa brjod pa ni mkhyen par gsol ba ste/_thug thub tu ma 'jug pa'i dgos pa yod do/_/_de'ang rdzogs pa rang byung las/_gsol ba btab pas byin rlabs 'jug_/lha bskyed mchod dang bstod pa yis/_/byin gyis brlab pa nyid du 'gyur/_/de ltar byas par ma gyur na/_/de la byin nyid phebs mi 'gyur/_/zhes so/_/ drug pa ni/_klong gsal las/_rdo rje slob dpon bya ba'i las/_/bum pa lha dang sbyin sreg dang*/_/slob ma sta gon nye bar bya/_/zhes pas/_dang po bum pa mtshan nyid dang ldan pa kha dog lngar bya ba ni/_rigs lnga'i rang bzhin mtshon la bum rdzas nyi shu rtsa lnga ni sku gsung thugs yon tan phrin las re re la ye shes lnga lnga ste ye shes nyi shu rtsa lnga mtshon no/_/las bum dkar pos ni bya ba rnams 'grub pa'o/_/de dag tu rigs lnga so so'i lha bsgoms la/_/bzlas pa byas pas dbang gi dus su nye bar mkho ba nyid do/_/lha sta gon du bya ba ni/_maN+Dal gyi steng du 

bskyed la mchod cing bstod nas/_ho dgongs su gsol la sogs pas gsol ba btab pas bdag dang dkyil 'khor byin gyis brlabs pa'i dgos pa yod do/_/de nas spyin sreg ni thab dang rdzas kun zhi ba ltar byas pas bar chod dang sdig pa zhi ba'i dgos pa yod do/_/de nas slob ma sta gon du bya ba ni/_slob mas/ kye ma dus gsum rgyal ba kun tu bzang //la sogs pas gsol ba btab nas/ bla mas/_kye ma snod dang ldan pa'i bu/_la sogs pa brjod pas dkyil 'khor du gnad thob pa'i dgos pa yod do/_/de nas phyogs bcu'i sangs rgyas byang chub sems dpa' dang /_zhes pa la sogs pas sdom pa blang ba ni sngags kyi rten du rung ba'i dgos pa yod do/_/de nas so shing dor ba ni dngos grub kyi ltas brtag pa'i dgos pa yod do/_/de nas chos bshad pas slob ma'i blo dag cing sngags la spro dga' khyad par can skye ba'i dgos pa yod de/_srung skud btags te ku sha byin nas rmi lam brtags pas bar chad dang bral ba'i dgos pa yod do/_/ bdun pa thig gi cho ga ni/_klong gsal las/_thig skud ye shes lnga sgril la/_/ dkyil 'khor steng gi nam mkha' la/_/tshangs thig cha chen dag kyang gdab/_/ skad cig de la lha tshogs bskyed/_/mchod pa dang ni bstod pa bya/_/zhes pas/ dkyil 'khor gyi steng gi nam mkha' la thig gdab pa ni mkha' 'gro ye shes kyi thig ces bya ba ste ye nas rnam par dag pa'i dkyil 'khor rtsa ba'i 'khor lo mtshon pa'o/_/de nas sgo rkyang gi thig rdzogs par gdab pa ni/_dam tshig gi thig ces bya ba ste lus chags pa na gnas pa'i rtsa khams mtshon pa'o/_/brgyad pa tshon gyi cho ga ni/_rin po che la sogs pa'i tshon rtsi la bskyed chog byas pas dkyil 

'khor rdzogs par bri ba ni/_ye shes kyi khams lnga las thams cad grub pa mtshon pa'o/_/dgu pa dkyil 'khor sgrub pa ni/_lha bskyed nas mchod cing bstod la bkra shis kyi bar brjod pa ste dbang bskur ba'i rten du dgos pa'o/_/phur pa brgyad ni sgo mtshams ma brgyad mtshon pa'o/_/ye shes lnga'i dru bu'i dra ba ris ni snying gar ye shes kyi klong na/_ngo bo sku/_rang bzhin 'od/_thugs rje sgron maRa gnas pa mtshon pa'o/_/de nas slob ma rnams bskor ba gsum byas la/_kye khro bo mi bzad 'jigs pa'i sku/_la sogs pa brjod pa ni ye shes rin po che'i rang bzhin nang lhun grub kyi dkyil 'khor du 'jug pa'i dgos pa yod do/_/de nas bla mas dri zhing lan brjod pas snod du rung ba mtshon pa'o/_/bgegs bskrad pa ni bar chad mi 'byung ba'i dgos pa yod do/_/de nas slob mas/_kye kye rigs lnga bde bar gshegs pa dang /_la sogs pa brjod pas thar pa chen po'i sgo 'byed pa mtshon pa'o/_/yang kye kye bla ma rdo rje 'dzin pa dang /_zhes pa la sogs pas rdo rje slob dpon la gus pas bskyed cing zhu ba 'bul ba'o/_/bla mas/_kye kye khyed ni snod mchog dam pa ste/_zhes pas spro bas gnang ba sbyin pa'o/_/slob mas/ bdag ni 'bras bu gsang sngags kyi/_/_la sogs pas 'dod don la gsol ba'o/_/bla mas/_e ma e ma rigs kyi bu/_la sogs pas dam tshig gi mna' chu blud pas dam la ma 'da' bar byed pa'o/_/de nas ye shes phab pas rgyud byin gyis brlabs pa'i dgos pa yod do/_/de nas sgo ma bzhi la gsol ba btab pas ye shes kyi gsang sgo phyed pa'i dgos pa yod do/_/me tog dor bas rang gi las 'brel yod pa'i lha ngos zin pa'i dgos pa yod do/_/de nas ston pa rigs 

lnga'i sangs rgyas kyis/_la sogs pas mig dar dkrol bas ye shes kyi spyan thob pa'i dgos pa yod do/_/de nas dkyil 'khor bstan pas rigs lnga ye shes kyi zhing khams rtogs pa'i dgos pa yod do/_/de nas dkyil 'khor gyi rnam dag bshad pas lus brten pa dkyil 'khor gcig tu shes shing /_lha'i rnam dag bshad pas rang gi lus la zhi khro'i lha tshogs yod par rtogs nas rang lus 'og min gyi zhing du mthong ste/_bza' btung tshogs kyi yo byad du shes pas myur du sangs rgyas 'grub pa'i dgos pa yod do/_/de'ang mdo tsam du brjod na/_dkyil 'khoRa 'jam zhing srubs med pa ni sems can dang sangs rgyas ye shes su gcig pa'o/_/_/me ri ye shes lnga'i rang bzhin no/_/stong zhing bdag med pas rdo rje'i phreng ba'o/_/skyon gyis ma gos pas pad+ma'i phyed pa'o/_/'bras dang shes rab dag pa'i nyi zla'i gdan no/_/rnam par shes pa'i tshogs brgyad dag pa'i dur khrodabargyad do/_/sku lnga ye shes lhun gyis grub pa'i rtags su pany+tsa rA ga'i rtsig pa lnga'o/_/rnam par thar pa'i sa nas skye ba med pa'i pho brang du 'gro ba'i phyir tshad med pa'i sgo bzhi'o/_/dran pa nye bar gzhag pa bzhi dag pas rta babs bzhi'o/_/ byams pa chen po mnga' bas gdugs dang /_sems can la chos kyi sgo tshad med pa ston pas 'khor lo dang /_bdud dang phyir rgol kha bcom zhing rnam par mi rtog pas ri dwags dang /_'phags pa'i longs spyod tshad med pas rgyan rnams pa sna tshogs dang /_srid pa gsum las rnam par rgyal bas rgyal mtshan dang /_chos kyi sgra dbyangs mi zad pas ba dan nyi shu rtsa bzhi la dril bu g.yer kha'i phreng ba 'khrol ba dang /_ye shes rnam par dag pas zla ba rlung gis bskyod pa dang /_gdung ba 

med pas rnga yab nor bu'i yu ba can dang /_sgrib pa med pas me long gi phreng ba dang ldan pa'o/_/che ba'i yon tan tshad med pas rtsig pa'i steng na rin po che'i pha gu'o/_/'gro ba skyob bas mda' yab bo/_/sa dang lam thams cad mthar phyin pas rtse mo'i rim pa'o/_/dmigs pa med pa'i thugs rje chen po'i thams cad du khyab pa'i phyir gtsang khang du phyur bu'o/_/snying po ye shes lnga dang ldan pas rdo rje rtse lnga pa'i tog go_/'dod dgu 'byung bas rtse mo rin po ches mtshan pa'o/_/'dod yon lnga mi spang zhing ye shes kyi rol par 'char bas phyi rol 'dod yon gyi snam bu la lha mo bcu drug go_/sku gsum 'du 'bral med pas nang mu khyud rim pa gsum mo/_/rigs lnga'i kha dog lhun gyis grub pa mtshon pa'i phyir dbus dang 'dab ma bzhi mthing la dkar ser dmar ljang ngo*/_/yab yum gnyis su med pa'i pad+ma'i mtshams bzhi mdzes tshon no/_/chos sku mu mtha' dang bral bas bum pa lnga zlum po'o/_/ye shes lnga ldan du yod pas kha dog lnga'o/_/zhi ba la khro bo 'od zer du yod pas kha rgyan dang bcas pa'o/_/gdod ma'i rig pa 'gyur ba med pas de'i gseb na rdo rje yod pa'o/_/nyon mongs pa lnga snang yul du dag pas mgul chings lnga dang ldan pa'o/_/ye shes lnga'i thugs rje kun khyab tu yod pas gzungs thag lnga sgril lo/_/rig pa stong gsal dri ma med pas shel dang me long kha rgyan gyi gseb tu byung ba'o/_/sgron ma bzhi dbyings su 'khyil ba'i rtags su steng gi rma bya'i gdugs so/_/bstan pa mi nub pa'i phyir zur bzhir rgyal mtshan bzhi'o/_/_/snyan pa'i grags pa sgrogs pas phyogs bzhir ba dan bzhi'o/_/dam can mkha' 'gro mnyes pa'i phyir tshogs gtor phun sum tshogs pa'o/_/dbang 

bskur ba la phun sum tshogs pa lnga ldan tshang ba'i phyir/_gnas dang bla ma la sogs pa'o/_/gnyis pa lha'i dag pa ni dbus rnam par snang mdzad la sogs pa so so'i sku mdog lngar byung ba ni nyon mongs pa lnga ma spang gnas su dag cing / ye shes lnga lhun gyis grub pa la/_sku gsung thugs yon tan phrin las kyi dgongs pa'i 'dus pa'i rtags so/_/yab lnga ni phung*po*lnga dang*/_yum lnga ni 'byung ba lnga dag la zung sbyor ni 'khor ba zil gyis gnon cing skyon gyis ma gos pa'i bde ba chen por ro gcig pa'o/_/sems dpa' sems ma brgyad ni rnam shes tshogs brgyad dag pa'o/_/sgo ba yab yum bzhi ni dmigs pa med pa'i tshad med pa bzhi'o/_/thub pa drug ni 'gro drug dbyings su 'dren cing /_nyon mongs pa drug dag pa'i rtags so/_/thams cad skyil krung mdzad pa ni/_bdud kyis mi 'phrogs shing dus gsum 'pho 'gyur med pa'i dgongs pa la bzhugs pa'o/_/rgyan sna tshogs pas brgyan pa ni yon tan phun sum tshogs pa'i rtags so/_/rig stong / gsal stong /_shar stong /_bde stong*/_snang stong zung 'jug gi rtags su rigs lnga'i phyag mtshan so sos mdzes pa'o/_/snang srid sna tshogs ye stong rtsa ba dang bral bas 'khor rnams ni phyag mtshan sna tshogs pa'o/_/bum dbang gi sngon 'gro'o/_/ gnyis pa dngos gzhi la lha dang las kyis 'brel ba'i dbang /_rigs kyi bdag po'i dbang /_'du 'bral med pa kun tu bzang po'i dbang /_ye shes rnam dag chu'i dbang /_de nyid mtshon pa brda'i dbang /_gshis kyi ngo bo don gyi dbang / brtan zhing mthar phyin dam tshig gi dbang dang bdun las/_dang po ni klong gsal las/_maN+Dal yon phul gsol ba gdab/_/me tog gang la phog pa 

yis/_/rigs sbyong rig pa'i dbang lnga bskur/_/zhes pas/_slob mas gsol ba btab nas/_/_bla mas me tog gang la phog pa/_zhes pa la sogs pas dbang bskur bas so so'i sngon nas 'brel ba'i lha myur du grub nas dngos grub 'byung ba'i dgos pa yod do/_/gnyis pa ni klong gsal las/_sku gsung thugs dang yon tan dang /_/phrin las dag gi dbang bskur bya/_/zhes pas/_slob ma rigs lngar bsams la/_hUM gzugs kyi phung po rnam dag cing /_/la sogs pas dbang bskur bas/_dug lnga dag cing ye shes lnga thob nas/_sku gsung thugs yon tan phrin las thams cad la rang dbang thob pa'i nus pa 'jog pa'i dgos pa yod do/_/gsum pa ni/_/_thabs dang shes rab dbyer med cing /_/la sogs pas dbang bskur bas/_thabs shes rab gnyis su med cing /_sku gsum 'du 'bral med pas tshad med bzhi'i sgo nas ye shes lngas sems can gyi don byed pa'i dgos pa yod do/_/bzhi pa ni bum pa'i chu'i dbang bskur bas/_nyon mongs pa lnga dag_/sku lnga dang ye shes lnga thob/_phung po khams dang skye mched lha dang lha mor gsal ba'i dgos pa yod do/_/lnga pa ni/_brda'i dbang bskur bas/_rigs lnga ye shes lnga'i rang bzhin rang gnas rtogs pa'i dgos pa yod do/_/drug pa ni de nyid las/_/de ltar brda yi ngo sprod kyang /_/logs na yod pa ma yin te/_/rang gi lus sems 'di la tshang /_/zhes pas/_rang nyid las rig pa'i ye shes lnga tshan du ngo sprad pas sangs rgyas rang la yod par yid ches pa'i dgos pa yod do/_/ de'ang sku lnga ye shes lnga rigs lnga rlung lnga shes rab lnga mkha' 'gro lngar ngo sprad pa ni sngar bshad zin to/_/bdun pa ni/_thal 'gyur las/_dbang brtan pa yi dam 

tshig bshad/_/dbye na brjod kyis mi lang yang*/_/mdor bsdus sku dang gsung dang thugs/_/rnal 'byor lus ngag yid la sbyar/_/zhes pa la sogs pas/_dam tshig gi bsrung mtshams 'chad par 'gyur ba rnams brjod pas sngar gyi sdom pa rnams mi nyams shing brtan la/_yon tan gsar du skye bas dngos grub thams cad 'grub pa'i dgos pa yod do/_/dbang dngos gzhi'o/_/ gsum pa rjes la dga' ston bya ba/_bka' bzhin bsgrub pa/_skyon yon bstan pa gsum las/_dang po klong gsal las/_dbang bskur thog ma tha ma ru/_/dga' ston ma byas dngos grub med/_/_/dga' ston chen pos mchod pa yis/_/bla ma dang ni de yi 'khor/_/de bzhin rang gi rdo rje spyan/_/gcig dang gnyis dang gsum dag nas/_/brgya stong grangs med dag la ni/_/tshogs kyi dga' ba sus byas pa/_/ston mo yon dang bcas pa yis/_/rnal 'byor pa rnams mgu byas na/_/legs pa thams cad 'grub pa dang /_/nyes pa kun las grol bar 'gyur/_/zhes pa dang /_rang shar las/_de ltar man ngag slob dpon la/_/ rang lus dang ni rin chen rdzas/_/shin tu dkon pa dag gis bsten/_/rin chen gser ni rang lus tsam/_/bla ma la yang yon du dbul/_/_man ngag lung gi slob dpon la/_khu bo pha dang ma dang mig_/bu dang chung ma nor gyi mchog_/sgo gsum zol zog med pa yis/_/rab tu gces dang yid 'thad dbul/_/zhes so/_/de ltar ma byas na snga ma las/_bla ma yi dam mkha' 'gro dang*/_/mched grogs rdo rje spun la sogs/_/tshogs mchod yon gyi ma mnyes na/_/nad mang tshe thung bar chad 'byung /_/thun mong dngos grub med pa dang /_/mchog las ring du song ba dang /_/

tshe 'phos yi dwags skye ba brgyud/_/_ces so/_/dgos pa ni thams cad mnyes pas dngos grub thob pa'o/_/gnyis pa klong gsal las/_bla ma dang ni dbang mchog gi_/gsung dang gzhung las 'gal ba na/_na rag sdug bsngal myong bar 'gyur/_zhes pas/_bka' bzhin bsgrubs na mngon mtho dang /_/nges legs myur du 'grub pa'o/_/ gsum pa la gnyis las/_de ltar dbang thob pa'i yon tan ni sngar yang bstan la/_khyad par klong gsal las/_dbang thob rigs kyi bu de nyid/_/tshe 'dir bsam pa kun 'grub dang /_/phyi ma mngon par rdzogs sangs rgyas/_/zhes so/_/skyon ni de nyid las/_dper na zhing sa gshin po la/_/so nam rim par ma byas na/_/'bras bu smin par mi 'gyur ltar/_/sems la chos nyid gnas gyur kyang /_/dbang gis smin par ma byas na/_/rnal 'byor dngos grub ga la thob/_/ dbang med 'khor ba'i mtha' snyegs te/_/'di phyi'i bde ba thob pa med/_/ces so/_/mdor na thar pa'i grong khyer du myur du 'jug pa'i dgos pa yod do/_/de dag gis bum dbang bstan zin to/_/ gnyis pa de nyid rgyud la brten tshul la/_phyi nang gsang ba gsum las/ dang po ni rigs lnga phyi ltar bsgrub pa ste/_klong gsal las/_lus kyi khyab tshad thams cad la/_/_/phung po lnga ni rigs lnga dngos/_khams lnga yum lnga nyid du gnas/_/zhes pas bskyed rdzogs gnyis las/_/dang po skyabs su 'gro ba dang sems bskyed la/_stong pa'i ngang las hUM las e raM yaM khaM laM 'phros/_'byung ba lnga rim brtsegs kyi steng du hUM las gzhal yas khang yongs su rdzogs par seng ge 

glang po rta mchog rma bya shang shang lnga'i steng du pad+ma nyi zla la/_O~M hU~M hU~M traM hrIHaHlnga las 'od 'phros snang srid thams cad lha dang lha mor gyur/_slar 'dus yongs su gyur pa las/_dbus dang phyogs bzhir rigs lnga yab yum dang bcas pa'i mtshams bzhir sems dpa' yab yum brgyad/_phyogs bzhir thub pa drug gi bzhi_/steng 'og gnyis su re re/_sgo bzhir sgo ba yab yum bzhi bskyed pa'i gnas gsum du O~M AHhU~M gsum las 'od 'phros/_ye shes pa spyan drangs la rang la thim par bsgoms te/_O~M dzi na dzi ka_/laM te shwa ra ti hUM/_hUM badzra b+h+raka_/muM d+hartu shwa rI stAM/_swA rat+na d+hika_/maM mo ha ra ti n+taM/[ \u0f00] a ro lig_/ShAM ra ga ra ti NAM/_ha pra dz+nyA dr-ika_/taM badzra ra ti stAM/_hU~M traM hrIHa dzaHhU~M baM hoHsi ti [(]r-ia[>]sid+d+hi[) ]hU~M hU~M zhes pa bzlas pa'i 'od zer snying ga nas 'phros pas/_sems can la phog pas sgrib pa sbyangs nas lha dang lha mor dmigs te ci 'grub zlas so/_/ gnyis pa rdzogs rim ni/_snod bcud thams cad rim gyis bsdus la snying ga'i sa bon mi dmigs pa nam mkha' lta bu'i ngang de la mnyam par gzhag nas bsngo ba byas la/_/_lus la bde ba/_ngag la nus pa/_sems la rtogs pa phyogs med du 'char/_sgrib pa dag_/rab tshe 'dir/_'bring bar do/_/tha ma rang bzhin sprul pa sku'i zhing du sangs rgya'o/_/gnyis pa nang ltar sgrub pa ni/_klong gsal las/_stong dang snang ba kun bdag nyid/_/yab yum 'khril sbyor gcig gi ngang /_/zhes pas/_bskyid rim ni skad cig dran rdzogs kyis rang nyid kun bzang yab yum mthing gsal rdo rje dril bu 'dzin cing skyil krung gis longs spyod rdzogs pa'i skur bzhugs pa'i spyi bor rdo rje sems dpa' yab yum mgrin 

par rin chen 'byung ldan yab yum/_snying gar rnam par snang mdzad yab yum/ lte bar snang ba mtha' yas yab yum/_gsang bar don yod grub pa yab yum tshigs brgyad la sems dpa' yab yum brgyad/_yan lag bzhi la sgo ba yab yum bzhi bskyed la/_O~M AHhU~M[ \u0f00] hU~M traM hrIH_aHsid+d+hi pha la hU~M dzaHzhes bzlas so/_/ rdzogs rim ni/_bdag dang snang srid thams cad yenas dag pa'i 'od gsal snang la rang bzhin med pa'i dbang du lus lha/_ngag sngags/_sems stong gsal chos nyid las mi 'da' zhing /_sems can la byams snying rje bskyed pa'o/_/yon tan ni tshe 'dir bsam pa thams cad 'grub cing phrin las thogs pa med pas/_phyi ma la sku dang ye shes 'du 'bral med pas sems can gyi don byed pa'o/_/ gsum pa gsang ba ltar sgrub pa la thabs shes rab gnyis su med pa gsum las/_dang po ni/_skad cig gis bdag nyid rdo rje phag mo/_dmar mo khro zhal spyan gsum phag zhal mthing gas spyi gtsug brgyan pa/_g.yas gri gug nam mkha' la 'phyar zhing g.yon thod khrag thugs kar 'dzin pa/_zhabs g.yon brkyangs pa'i brla la g.yas bskums pa'i mthe bong btad pa/_gru mo na kha TAM dang me long dril bu'i sgra 'khrol ba/_pad+ma dang nyi zla ro'i steng me ri 'bar ba'i nang na bzhugs pa'i spyi bor/_rdo rje DA ki ma dkar mo g.yas rdo rje yu ba byas pa'i gri gug_/mgrin par rin chen DA ki ma ser mo g.yas rin po ches yu ba byas pa'i gri gug_/snying gar chos dbyings Da ki ma sngon mo g.yas 'khor los yu ba byas pa'i gri gug_/lte bar pad+ma DA ki ma dmar mo g.yas pad+mas yu ba byas pa'i 

gri gug_/gsang bar las kyi DA ki ma ljang gu g.yas rgya gram gyis yu ba byas pa'i gri gug dang /_g.yon pa kun thugs kar thod pa 'dzin pa/_gru mo na kha TaM ka dang rgyan thams cad kyis brgyan pa'i snying gar rang rang gi sa bon la ha ri ni sa bzhi bzhis bskor ba'i 'od kyis snang srid thams cad lha dang lha mor bsams la rang la bstim zhing*/_O~M a ha ri ni sa bud+d+ha DA ki ni hUM dzaH_de bzhin du badzra/_rat+na/ pad+ma/_karma DA ki ni hUM dzaH_zhes bzlas pas/_snang srid dbang du 'dus par bsgom mo/_/rdzogs rim ni de dag spros bral gyi ngang la bzhag go_/zas nor char bzhin babs/_/dngos grub gang 'dod 'ongs/_/skye bo sprin bzhin 'du'o/_/ gnyis pa shes rab ltar sgrub pa ni/_skad cig dran rdzogs kyis rang nyid rdo rje phag mo gong dang 'dra ba'i spyi bor rtsa 'dab sum brgya drug cu la rdo rje rigs kyi dpa' bo yab yum/_mgrin par rtsa 'dab bcu drug la rin chen rigs/_snying gar rtsa 'dab sum cu rtsa gnyis la chos dbyings rigs /_lte bar rtsa 'dab drug cu rtsa bzhi la pad+ma'i rigs/_gsang bar rtsa 'dab nyi shu rtsa brgyad la las kyi rigs kyi dpa' bo yab yum/_sku mdog phyag mtshan snga ma ltar bsgom la/_rlung kha sbyar te/_lha rnams kyi 'od zer gyis 'jig rten gsum dbang du bsdus/_zas nor gyi char phab par bsgom la/_O~M hrI ma ha ri ni sa ra tsa hri ya tsit+ta hring hring dza dza:_de bzhin du/_O~M bud+d+ha DA ki ni/_badzra/_rat+na/_pad+ma/_karma Du ki ni ra tsa hri ya tsit+ta hring hring dza dzaH/_zhes bzlas pa'i 'od zer lcags kyu lta bus bkug par bsam la bzlas so/_/rdzogs rim ni snang srid gzugs su gyur tshad dpa' bo dpa' mo/_/_/sgra thams cad ha ri ni sa/_dran rig thams cad chos nyid kyi rol 

par lam du bya'o/_/rdo rje mkha' 'gro'i dam tshig tu/_/sems can kun la byams pa bsgoms/_/rin chen mkha' 'gro'i dam tshig tu/_/chags zhen mi bya sbyin pa gtong /_/pad+ma mkha' 'gro'i dam tshig tu/_/bud med mi spang bde stong sgoms/_/ las kyi DA ki'i dam tshig tu/_/shugs 'byung rang ga'i spyod pa skyongs/_/de ltar byas pa'i yon tan ni/_/_rdo rje mkha' 'gros zhi ba 'grub/_/rin chen pad+ma las gsum gyis/_/rgyas pa dbang dang mngon spyod 'grub/_/rdo rje phag mo'i dam tshig tu/_/chos nyid bde chen rol pa yis/_/mchog dang thun mong dngos grub 'grub/_/ gsum pa gnyis med ltar sgrub pa ni/_klong gsal las/_stong gsal rig pa'i ye shes lnga/_/thabs shes zung 'jug ngang nyid dngos/_/zhes pas/ gang shar chos nyid kyi rol pa/_thugs phrad shugs 'byung gi spyod pa/_re dogs gnyis med kyi 'bras bu rang shar rang grol chen por lam du bya ba ni/_lta ba'i snying po stong gsal 'gyur med ltos/_/sgom pa'i snying po rang grol 'dzin med skyongs/_/spyod pa'i snying por tshogs drug lhug par zhog_/'bras bu'i snying por re dogs zhig pa yin/_/mu mtha' bral na lta ba'i rgyal po mchog_/gza' gtad bral na sgom pa'i rgyal po mchog_/blang dor rtogs na spyod pa'i rgyal po mchog_/ ye bzhin rtogs na 'bras bu'i rgyal po mchog_/_rtogs su med kyi lta ba'i dmigs gtad shol/_/bsgom du med kyi gang byung gang bder thong /_/spyad du med kyi shug 'byung rtsis gdab med/_/thob tu med kyi ye bzhin lhun gyis grub/_/ 'di yin med kyi ched 'dzin ma byed cig_/gang yin yin gyi spang blang ma byed 

cig_/_/gza' gtad med kyi re dogs ma byed cig_/yin min med kyi phyogs 'dzin ma byed cig_/sna tshogs yul rnams kun la phar ltos dang /_/snang zhing srid pa thams cad gzugs brnyan 'dra/_/_snang stong grags stong rang bzhin ngo bos stong /_/de gnyis 'byed pa'i sems la tshur ltos dang /_/dran stong rig stong tshor stong bden pas stong /_/ji bzhin gnyug ma ye bzhin chos nyid dang /_/skye med spros bral spros kun zhi ba nyid/_/_ces pa ni snying po ye shes kyi rigs lnga gsang bar sgrub 'o/_/mdor na bskyed rdzogs zung 'jug gi don sgom pa ni bum dbang gi de kho na nyid rgyud la brten pa'o/_/ gnyis pa spros med gsang ba'i dbang la/_gsang dbang ma thob pa thob par bya ba dang /_de nyid rgyud la ji ltar brten pa'i thabs gnyis las/_dang po la sngon 'gro_/dngos gzhi/_rjes gsum las/_dang po la dus dang yo byad kyi khyad par/_phyag rgya dbul zhing gsol ba gdab/_byin dbab cing rang lus dkyil 'khor du ngo sprad pa gsum las/_dang po ni dbang bzhi zhag so sor dbye na/_srod la dkyil 'khor gyi lhor gsang dbang /_gung la shes rab ye shes/_tho rangs tshig dbang bskur la/_zhag gcig la byed na sngon 'gro zhag gcig gi song nub srod la dkyil 'khor gyi shar du bum dbang bskur bas lus kyi sgrib pa dag_/zhi ba'i phrin las 'grub/_gung la lhor gsang dbang bskur bas ngag gi sgrib pa dag_/rgyas pa'i phrin las 'grub/_tho rangs nub tu shes rab ye shes kyi dbang bskur bas yid kyi sgrib pa dag_/dbang gi phrin las 'grub/_nyi ma rtse shar la byang du tshig dbang bskur bas shes sgrib dag_/drag po'i las 'grub/

sbyor sgrol gyi dgongs pa mthar phyin to/_/ gnyis pa ni gser gyi maN+Dal 'bul ba la sogs pa'o/_/gsum pa ni phyag rgya dbul bas bde chen gsang ba'i dbang myur du thob pa'i dgos pa yod do/_/ bzhi pa ni/_kye ma rigs kyi bu khyod nyon/_la sogs pas byin phebs nas snod du rung la/_rang lus ye nas lhun gyis grub pa'i dkyil 'khor du ngo sprad pas/_gnas lugs kyi dgongs pa rang la yod par go ba'i dgos pa yod do/_/de'ang klong gsal las/_'byung ba'i gdangs las grub pa yi/_/_lus 'di bde gshegs pho brang nyid/_/rigs lnga yab yum lnga yi gnas/_/_phung khams skye mched lha yi sku/_/zhes pas/_rang gi rig pa 'di 'khor 'das gang du'ang ma grub pa'i sngon rol na 'od gsal bde ba chen por bzhugs pa las/_rang ngo ma shes pas rang rig 'byung ba'i sbubs su tshud kyang /_da lta sangs rgyas kyi pho brang dngos yin te/_'khor lo lnga na mkha' 'gro lnga lhun grub tu bzhugs/ thams cad dpa' bo/_khams thams cad dpa' mo/_/skye mched thams cad lha dang lha mo'i rang bzhin du ye nas gnas so zhes pa'o/_/_slob mas bla ma'i gnas lnga gang rung du me tog dor la bla mas ngo sprad pas ni/_sku gsung thugs yon tan phrin las kyi dngos grub gang thog mar 'grub shes de'i dgos pa yod phung po do/_/ gnyis pa dngos gzhi ni/_bla ma yab yum snyoms par zhugs pa'i byang sems gsang ba'i dbang bskur bas/_ngag gi sgrib pa dag_/gtum mo tsaN+Da li 

bsgom pa'i dbang thob pa'o/_/_/de'ang gsang 'dus las/_byang chub sems ni don dam zhes bya ba/_/skal bzang slob ma bzang po'i man ngag thob/_/thal mo sbyar nas me tog 'dzin pa yis/_/bla ma las ni slar yang blang bar bya/_/zhes pa'i don ni/_bla ma chags bral yin na yid kyi rig ma la brten la/_chags can yin na dngos kyi rig ma la brten te/_gsum pa mjug ni/_kye ma rigs kyi bu khyod kyis/_la sogs pas sha lnga bdud rtsi lnga la sogs pa brten par gdams pa ste khams 'phel ba'i rten 'brel phun sum tshogs shing phyi nang gi mkha' 'gro mnyes pa'i dgos pa yod do/_/ gnyis pa gsang dbang rgyud la ji ltar brten pa la/_thun mong dang thun mong ma yin pa gnyis las/_dang po ni sha lnga bdud rtsi lnga la sogs pa dam rdzas rnams brten pa yin no/_/_gnyis pa ni mkha' 'gro'i gtum mo bsgom pa ste/ de'ang stan bde ba la rnam snang gi chos bdun dang ldan pas/_rang nyid rdo rje phag mor bskyed la/_'khor lo lnga'i rtsa 'dab dang /_dbus ro rkyang kun d+har ma gsum gsal btab ste/_rlung ro gsum phyir bus la/_'jam rlung dal bus ring bar nang du drangs pa rtsa gnyis nas dbu mar song bas rgyu ma phus btab pa bzhin song ba'i rlung gis/_lte ba nas gsang bar sbud pa ltar bus pas/_lte ba'i 'og nas aHshad dmar po mar me tsam pa la phog pas me 'bar bas lte ba'i pad+ma DA ki yab yum la phog pas/_sbyor mtshams nas thig le'i rnam pa byung bas gsang bar babs pas/_bde skyong 'khor lo gang bar bsgoms pas gsang ba dang /_lte bar drod skyes pa dang /_'khor lo gong ma rnams su'ang de ltar bsgom/_phyi nang 

thams cad me 'ur 'ur 'bar bar bsgom la rlung kha sbyar te/_thub thang bzung la gtong dus rdzogs par mi btang bar lhag ma nang du gzung la brngubs pas nang de ltar brtson pas zhag bcu gcig na rtsa kha bye nas khrag du snga ma bzhin dgang / dros/_bde ba g.yos nas/_lus la bde drod me ltar 'bar zhing sems la rtogs pa nam mkha' ltar yangs te dpa' bo mkha' 'gro sprin bzhin 'dus nas dngos grub sna tshogs char bzhin 'bab bo/_/gsang dbang bstan zin to// gsum pa shin tu spros med shes rab ye shes kyi dbang la/_ma thob pa thob par bya ba dang /_/_de nyid rgyud la brten pa'i thabs gnyis las/_dang po ni klong gsal las/_yid sgrib dag dang nus ldan phyir/_/de la de yi nub phyogs su/_/dus ni nam phyed dus dag tu/_/gsum pa'i phyag rgya mtshan ldan ma/_khrus byas rgyan gyis spras pa bzhag_/ces pas/_sngon 'gro_/_dngos gzhi/_rjes gsum las/_dang po la yon dbul zhing gsol ba gdab pa/_dam tshig sbyin zhing khas blangs pa/_gdong g.yogs bcings dgrol ye shes dbab pa/_gus pa bskyed nas yum mkha' ngo sprad pa dang bzhi las/_dang po ni maN+Dal phul la/_kye kye bcom ldan bde chen chos kyi dbyings/_la sogs pas gsol ba gdab bo/_/ dgos pa ni zab mo'i de nyid gnang bar 'gyur ro/_/ gnyis pa ni bla mas/_kye ma gsang ba shes rab ye shes kyi/_la sogs pas byin la/_slob mas khas blangs pas dam tshig la gnas pa'i dgos pa yod do/_/gsum pa gdong g.yogs bcings pa ni/_sngar gsang ba ma mthong bar mtshon la/_/_byin phab pas ye shes 'jug cing /_gdong g.yogs phye bas zab 

mo'i de nyid mthong bar byed pa'o/_/ bzhi pa phyag dang /_bskor ba dang /_me tog gis yum mnyes par byas te/ bla mas yum mkha' ngo sprad pas/_sangs rgyas thams cad kyi gsang don zab mo'i gnas lugs rtogs pa'i dgos pa yod do/_/de'ang klong gsal le'u brgyad pa las/dus gsum sangs rgyas thams cad kyang /_/b+ha ga'i dbyings nas rang byung ste/_/chos rnams kun gyi 'byung gnas nyid/_/b+ha ga gsang sngags kun gyi gnas/_/bde chen ye shes 'byung ba yin/_/'di nyid ma brten thabs gzhan med/_/thabs kyi rgyud kyis grol ba yin/_/bde chen 'di brten grol ba thob/_/ yang dag sangs rgyas 'di las byung /_zhes pas/_gsang sngags kyi lam ni zab mo thabs kyis grol ba yin la/_thabs kyi mchog ni bde ba chen po bsgom pa ste/ de'i 'byung gnas ni yum las 'byung la/_yum gyi lus kyi rang bzhin b+ha ga ye shes kyi mkha' dbyings chen po 'di nyid la gus pas brten par mdzod cig_/ bud med thams cad la dpa' mo'i blos dngos sam yid kyis phyag dang bskor ba la sogs pa gyis shig_/_/de'i ci'i phyir zhe na/_klong gsal las/_bud med brnyas shing mkha' la gshe_/bde dang bral na na rag spyod/_ces gsungs so/ zhes che ba brjod pa yin no/_/ gnyis pa dngos gzhi la/_mkha' gsang bstan zhing byin gyis brlab pa/ sbyor bas bskul zhing bde ba spar ba/_ye shes chen por ngo sprad pa gsum las/ dang po ni yum des/_hUM nga yi b+ha ga gsang chen 'di/_/la sogs pas chos 'byung sangs rgyas thams cad kyi skyed byed du mtshon la/_byin gyis brlabs pas tha 

mal du mi 'gyur ba'i dgos pa yod do/_/ gnyis pa ni yab yum snyoms par zhugs te dwangs ma gsang bar babs dus/_gang du'ang 'dzin pa med pas bde ba ma phebs kyi bar du spyod cing snyoms par zhugs pas ye shes kyi gnas lugs rtogs pa'i dgos pa yod do/_/ gsum pa ni gsang bar dwangs ma babs pas rdo rje nor bu nas pad+ma'i khyams su skad cig dang por shor dus/_gzung 'dzin gyi rtog pa phra rags thams cad nub ste bde stong lhan cig skyes pa'i ye shes gnyis su med pa'i ngang la mnyam par gnas pa'i don ngo sprad pas/_sdug bsngal thams cad bde bar shar nas bde ba stong bar ngo 'phrod pas 'od gsal bde ba chen po'i ye shes la rgyun du gnas pa'i dgos pa yod do/_de ltar ngos zin nas rang lus thabs ldan nam/_gzhan lus shes rab gang la brten yang dwangs ma ma nyams pas bde stong gi don la ye stong gi rtsis bzung nas bskyangs pas yon tan phun sum tshogs pa 'byung ngo /_/ gsum pa rjes ni/_las kyi phyag rgya brten du rung ba dang /_yid kyi sgrib pa 'dag pa dang /_srid pa gsum dbang du 'du ba dang /_bde ba chen po'i sku 'grub pas bde stong bsgom la/_de dang mthun pa'i dam rdzas brten cig ces pa'o/_/ gnyis pa de nyid rgyud la ji ltar brten pa'i rim pa la/_sngon 'gro dngos gzhi rjes rnam pa gsum las/_dang po la phyag rgya brtag pa/_dgug pa/_bsgyur ba/_smin par bya ba bzhi las/_dang po la spyir brtag pa dang /_bye brag tu brtag 

pa gnyis las/_dang po la gsum las/_bcu gnyis ma ni/_sgyu 'phrul las/ bden don rnam pa bcu gnyis ldan/_/zhes so/_bcu drug ma ni/_mtshan brjod las/_bcu drug phyed phyed thig le can/_/zhes so/_/nyi shu ma ni/_rnam pa nyi shu'i byang chub pa/_/zhes pas/_mchog tu bsngags pa'o/_/ gnyis pa spang bya'i mtshan nyid dang /_brten bya'i mtshan nyid gnyis las/ dang po klong gsal las/_dad dang ngo tsha med pa dang /_rigs dang rang bzhin nyams pa spang /_/zhes pas/_dad pa med pa dang /_ngo tsha dang khrel med pa dang / rigs lnga'i mtshan ltas bzang po nyams pa dang /_rang bzhin ngan la rtsub pa/_sgo gsum rnam par mi dge ba'o/_/yang de nyid las/_rtsa zhig rtsa zha rtsa gud gsum/_/ bde ba med pas spang bar bya/_/zhes pas/_rtsa zhig ni/_bu tsha skyes pa ste rus tshigs byer zhing lhod pa'o/_/zha ba ni nad gcong la sogs pas gtar sreg byas pa'i bde ba'i lam nyams pa'o/_/gud pa ni las drag po dang /_mya ngan dang / zas bcud med brten pa la sogs pas bde ba ster mi nus so/_/yang ma smin yal dang zad pa dang*/_chung dang nyams dang skyon can spang /_zhes pas/_ma smin pa ni khams nar ma rdzogs pa lo bcu man chad pa'o/_/yal ba ni dwangs ma zag nas med pa ste sum cu la sogs pa yan chad do/_/zad pa ni bu tsha skyes pa'am zas med pa la sogs pas khams nyams pa'o/_/chung ba ni khams nyung ba'i bud med kyi ris can bde ba shas chung ba'o/_/nyams pa ni khams zag pa'o/_/skyon can ni nad bu yod pa'o/_/de ltar las kyi phyag rgya'i mtshan nyid ma tshang ba spang la tshang ba brten no/_/

gnyis pa la mtshan nyid spyir bstan pa dang /_bye brag tu bshad pa gnyis las/_dang po ni slob dpon gyis rdo rje chu 'dren du gsungs pa/_bu mo yid 'ong dad pa can/_/bde chen rgyun gnas bcu drug yum/_/bongs mtshams so tshags dam pa dang*/_/skra ser nu ma gting phra ma/_/sked phra sha 'jam skad snyan zhing /_/ snying rje blo che rgyud dul zhing*/_/rang la mos shing dri zhim pa/_/_rigs lnga'i mdog la mdangs dang ldan/_/b+ha ga rub cing bde ba che/_/de lta bu la bde ba blang /_/ zhes pa dang /_klong gsal nyi ma'i rgyud las/_/_phyi nang gsang ba'i rtags tshang zhing /_/dri zhim skad snyan yid 'ong mdzes/_/_/bde ba'i mdangs ldan chos la mos/_/_gsang thub shes rab che ba 'o/_/zhes pas/_phyi lus/_nang rtsa/_gsang ba sems kyi rtags gsum tshang ba ste/_de'ang lus 'di lang tsho dar la babs pa/ lo bcu gnyis sam bcu drug nas nyi shu rtsa brgyad kyi bar gong gi skyon dang bral ba'o/_/yon tan ni/_lus rgyas pas rtsa rgyas/_rtsa rgyas pas rlung rgyas/_rlung rgyas pas thig le*rgyas/[ · ]thig le rgyas pas bde ba shin tu rgyas pa'o/_/bde ba rgyas pas rnal 'byor pa'i thig le 'phel zhing bde stong gi yon tan skye ba'o/_/de'ang gzhon nu ma de'i nang gi bde ba'i stobs phyir shar bas gzhan shing yid du 'ong ba'o/_/skra li zhing so legs la yan lag gi sha rgyas pa'o/_/de nyid ga na gnas pa'i yul dang rnal 'byor pa la bkra shis pa'o//de'ang dri zhim pas bde ba mi sun zhing spro la skad snyan pas bde ba la yid 'jug_/sked pa phra bas mnyen zhing bde ba rgyun mi 'chad/_smad kyi zhing rgyas b+ha ga rub pas rtsa btsal sla/_chags pa'i mdangs dang ldan pas bde ba rang dbang med par skye 

ba'i dgos pa yod do/ mi smra zhing //nang gi rtags ni gsang thub pas gsang spyod gzhan du bde ba'i skad 'byin pas bde ba kha g.yo la/_b+ha ga'i nang na rtsa'i rtse mo ring bas de las rdo rje reg pa tsam gyi bde ba mi bzod pa skye zhing skad 'byin pa'o/_/_gsang ba ni dad pa che zhing chos la mos pas log pa'i lam du mi 'gro/ shes rab che bas bla ma'i brda dang gsung sgros phyin ci ma log par go/dam tshig gtsang la dbang thob pas/_gsang spyod la skur ba mi 'debs pa'i dgos pa yod do/_/mdor na klong gsal las/_skyon can spang zhing yon tan ldan pa bsten/ 'bras bu gnas skabs mthar thug phun sum tshogs/_zhes so/_/ gnyis pa rnam grangs bye brag tu bshad pa ni rnam pa drug ste/_pad+ma can dang /_dung can ma dang /_ri mo can dang /_ri dwags can dang /_glang po can ma dang /_sna tshogs ma'o/_/de las pad+ma can rab ni lus ha cang ring ba ma yin/ thung ba ma yin/_byad ha cang bzur ba ma yin/_leb pa ma yin/_sha rtsi ha cang sngo ba ma yin/_ser ba ma yin/_ci nas kyang mdzes pa/_byad dkar la rtsa dmar ba/ skra ser*zhing*li*ba/_skyes pa bas rtsa sna bdun cu rtsa gnyis kyi mang ba/_lus la tsan dan gyi dri bro ba/_kha nas uta? la'i dri ldang ba/_lus rgyas zhing sked pa phra ba/ bde ba bskyed pa'i rtsa bzang ba/_rkang lag bya ltar dmar zhing phra ba/_mchu skor cung zad che zhing mchu la pad+ma'i ri mo yod pa/_so legs pa tshags dam pa/_mchu la bung ba 'du ba/_lte ba la pad+ma'i ri mo yod pa/_so la pad ma'i ri mo 'ba' zhig 'dri ba/_lte ba'i 'og na ri mo 'greng bu gsum yod pa/_'og sgo'i rtsa shin tu bzang ba/_smin mtshams su ri mo gsum gyen du 'greng ba/_skra mtshams dang mur 

gong na dar thod lta bu'i ri mo yod pa/_lce la ral gri lta bu'i ri mo yod pa/_phrag gong ngam sog phrag na g.yung drung 'khyil ba lta bu'i ri mo yod pa/_nu ma phra la 'bur ba/_b+ha ga rub pa/_b+ha ga'i tha ma rus sbal gyi rgyab 'dra zhing spu med pa sha'i sgang mtho bas bde ba che ba/_gzhan gyi blo bcos dka' ba/_gzhan dga' ba bskyed cing byin gyis brlabs par nus pa/_skad thos pa'am/_gzugs mthong pa'am reg pa tsam gyis bde ba ster ba ste/_de nyid gang na bzhugs pa'i yul phyogs tsam bkra shis shing tha mal pa la'ang bde ba ster nus pa'o/_/de'ang mtshan nyid de lta bu dang ldan na khyad par 'phags pa nyid/_ma hA ma ya las/_sgyu ma dag ni thams cad la/_/_bud med sgyu ma khyad par 'phags/_zhes so/_/pad+ma can 'bring ni/_sha dkar la rus khyim che zhing rags pa/_spyod lam gtsang zhing khong dal ba/_'jig rten gyi bya ba la mkhas shing bu khye'u 'ba' zhig skye ba/ mdzes shing bcos dka' ba'o/_/tha ma ni dkar zhing legs kyang yid 'dzin mi nus pa/_gzugs 'chos shing byi dor la brtson pa'o/_/dgod kha yang zhing gsang mi thub pa mig phra zhing bslu kha yang ba ste spang ngo /_/dung can ma rab ni sha ser la mdog snum pa/_skra rtse 'khyil zhing rtsa dmar ba/_tshig dal la zur mig blta ba/ zur rno zhing shes rab che ba/_spyod lam mkhas la 'dug tshugs legs pa/_sha lus sbom zhing skad gdangs che ba/_skad ngar che zhing sha tshugs 'jam pa ste bzang ba'o/_/_/'bring ni lus mdzes shing mngon chung ba/_rgyab nas bltas na dgye ba snyam zhing mdun nas bltas na dgu ba snyam byed pa/_nang du mgo 'phang dma' ba/ byad kyi gzugs thung la og ko legs pa/_lus 'dres nas snying nye zhing sems 

gdung ba'o/_/tha ma ni sha ser la mig 'bor che ba/_blo rno la dran pa gsal ba/ 'dug mi tshugs shing 'gro la dga' ba/_lag pa tsab tsub mang ba/_chad mi btsan zhing gzhung ngan pa/_skyes pa la dad pa che ba de mi brten no/_/ri mo can rab ni sha rtsi sngo la byad dkyus dang yan lag ring ba/_mchu skor che zhing sha lus sbom pa/ mig dkyus ring zhing legs pa/_byad lus la sme ba chung ngu yod pa so mnyam pa/ skad snyan zhing yid du 'ong ba/_zhi dal che zhing spyod lam 'jam pa/_bya ba thams cad la khams che ba/_gzugs bzang zhing shes pa mkhas pa/_dbyibs phyed cing smin phrag na rtse gsum lta bu'i gnyer ma gsum gyen la 'greng ba/_de'i gong na thod bcing lta bu'i ri mo gcig gam gsum phred la yod pa'o/_/'bring ni sha sngo sangs la dpral ba'i dbyes che ba/_yan lag phra zhing ngag dal ba/_byad gzug bzang zhing gdangs snyan pa/_smin phrag na sme ba gcig gam gsum yod pa'o/_/ tha ma ni sha rtsa nag cing dpral ba ser ba/_mig chung zhing gting mig tu yod pa/ kha yang zhing gtam mang ba/_skyes pa la dad pa che ba ste spang ngo /_/ri dwags can ma ni ri dwags kyi ro stod 'dra ba/_sha rgyas shing nu ma che ba/_ri dwags kyi smad 'dra ba sha rgyas shing b+ha ga rub pa/_dbugs dang nye gnas la gA rtsi bro ba/_sked pa phra zhing 'gros dal ba/_skyes pa la mig mi 'dzums par blta ba skad snyan pa ste/ de'ang shes rab dang dad pa che ba rab/_mos gus dang gdung sems che ba 'bring /_de gang dang yang mi ldan na tha ma ste spang ngo*/_/glang po can rab ni mig dkyus ring la smin phrag yangs pa/_lus mi ring zhing khong dal ba/_gzhan gyi ngag mi gcog pa/_rna ba che zhing yan lag thung ba/_ngo tsha che zhing kha dbang che ba/_spyod 

lam sgrim po mi shes shing lhod chags pa/_skad snyan la dri zhim pa'o/_/'bring ni byad sngo la gzengs mtho ba'o/_lus khyim legs shing yid du 'ong ba/_khong shas che bas don mi 'chor zhing bslur mi btub pa/_mdo che la ngang ring ba'o/_/tha ma ni rdzun che la khro 'dod pa/_mdog ngan la bzhin mi sdug pa'o/_/mgu sla la 'khon skyen pa/_gdong chung la ser sna che bas spang ngo*/_/sna tshogs can ma ni gong gi mtshan rtags bzang pa 'ga' re dang ldan pa ste/_dung can ma la sogs pa'i rtsa ci rigs su yod pas bde ba ster nus shing /_ri dwags can ma ltar dad pa la sogs pa rab 'bring du phye ba'o/_/ gnyis pa dgug pa ni rdzas dang /_sngags dang /_'khor lo dang / dmigs pa la sogs pa'i man ngag phra mo gzhan nas bshad pa dang mthun la/ khyad par du khams rgyas pas yang yang yid la byas na dbang du bya ba rnams kyi mchog go_/ gsum pa ni drang don gyi chos rnams kyis chos la blo bsgyur ba'o/_/ bzhi pa ni skyabs su 'gro ba nas brtsams te dge bsnyen la sogs pa'i sdom pa sngon du 'gro bas dbang bskur la rgyud smin par bya'o/_/gnyis pa dngos gzhi la/_yab yum lha'i skur bskyed la rang gi thig le sbyang ba/_yum gyi dwangs ma drang ba/_ye shes bzhi dang ngo sprad pa bzhi las/_dang po la gsum/_sems bskyed pa ni sems can thams cad kyi don du sangs rgyas thob par bya/_de'i ched du bde stong lhan cig skyes pa'i ye shes mngon du bya snyam pa/_gnyis pa lha bskyed pa ni yab kyis yum/_yum gyis yab/_/_gnyis kas gnyis su med par bskyed de/

de'ang skad cig dran rdzogs su dpal rta mgrin sku mdog dmar po zhal gcig phyag gnyis pa g.yas g.yon gri gug dang thod pa bsnams pas yum la 'khyud pa/ gcer bu rus pa'i rgyan dang ldan pa'i spyi bor ra las rdo rje mkha' 'gro/ par tsa las rin chen mkha' 'gro_/_snying gar a las sangs rgyas mkha' 'gro_/lte bar hrIHlas pad+ma mkha' 'gro_/gsang bar ya las las kyi mkha' 'gro sngar bstan pa'i sku mdog phyag mtshan bzhin bsgom/_de'i pang du rdo rje phag mo dmar mo gcer bu rus pa'i rgyan drug dang ldan pa gri gug dang thod pa 'dzin pas yab la 'khyud pa'i spyi bo ha las rdo rje mkha' 'gro ma dang /_mgrin par ri las rin chen mkha' 'gro ma/_snying gar ma las sangs rgyas mkha' 'gro ma/_lte bar ni las pad+ma mkha' 'gro ma/_gsang bar sa las las kyi mkha' 'gro ma bskyed do/_/de ltar bdag dang yum 'khril sbyor gyi spyi bor slob dpon chen po pad+ma thod phreng mthing nag rdo rje dril bu 'dzin pas yum la 'khyud pas pang na yum mkhar chen bza' 'tsho rgyal dmar mo gri gug dang thod pa 'dzin pas yab la 'khyud pa/_/_gnyis ka'ang rin po che dang rus pas brgyan zhing snyoms 'jug mdzad par bsgom mo/_/ mgrin gsum pa mkha' gsang byin gyis brlab pa ni/_yab kyi rdo rje sngon po rtse lnga pa'i khong seng na hA~M sngon pos bug pa bkag cing /_yum gyi b+ha ga pad+ma dmar po 'dab bzhi'i dbus na phaT sngon pos bug pa bkag par bsam mo// gnyis pa la lnga ste/_thig le dbab pa/_bskyil ba/_bzlog pa/_dgram pa/ ye shes chen por la bzla ba'o/_/dang po dbab pa la mkhas pa lugs mkhan 

zhun byed pa lta bu ni/_yab yum lha'i sku skya ma'am me long nang gi gzugs brnyan lta bur snyoms par zhugs la/_dal bus spyod la/_spyi bor bde ba skyes pa dang de gnyis kyi ngang la bde stong chen por phyam la dar cig mnyam par gzhag_/yang spyod la mgrin par mnyam par bzhag_/de bzhin du snying ga dang /_lte bar mnyam par gzhag la/_goms pa shas chung bas de nas yang rim bzhin bzlog cing mnyam par gzhag go_/goms cha dang rlung nus che bas nor bu'i rtsa ba dang bum par bzung la snga ma bzhin bde stong ka dag chen po'i ngang la gzhag go gnyis pa bskyil ba la mkhas pa rdza ma'i them bu bsdam pa lta bu ni/_thig le nor bu'i bum par phab la steng rlung cung zad mnan/_'og rlung drag tu 'then/ rgya mtsho'i ri rab kyi ngos la sbyar/_nyi zla bar snang gi khams su bzlog_/nor bu'i hUM mthing nag dang /_spyi bo'i bla ma yab yum gyi bde ba la sems bzung /_des kyang mi zin pa 'dra na/_gsang rtsa mnan la thur sel gyen du drang zhing /_shes pa ka dag chen por phyam gyis gzhag go_/des mi zin mi srid do/_/goms pa che bas ni de nyid kyi ngang la yun ring du mnyam par gzhag pas/_gnyug ma lhan cig skyes pa'i ye shes bde stong gi ting nge 'dzin myur du 'byongs so/_/shin tu byang bas de nyid kyi ngang la nyin zhag 'da'o/_/ gsum pa bzlog pa la mkhas pa khron chu gyen la 'dren pa lta bu ni/ gsang bar zin kyang gyen du ma 'drongs na chu dang bsdongs nas 'chor bas/ bde chen 'khor lor drang ba ni/_lus ngag yid kyi gnad gsum las/_lus gnad gling bzhi ri bo'i ngos su bsdu/_sbrul tshang drag la sbyar la/_ne tsho mkhar la 

bzlog_/nyi zla gyen la bsgril/_dar po che rlung gis bskyod/_'og rlung drag tu 'then la 'khor lo lnga dang a wa d+hu ti rgyu ma phus btab pa lta bu'i nang na yar gsang ba'i thig le hUM gis phreng ba brgyus pa lta bu bsams la/hUM thung gsum bstud mar byung bas/_rdo rje nor bu'i rtse mo nas lte bar thig le rnams sbubs mchus chu btung ba bzhin drangs te/_pad+ma mkha' 'gro yab yum la sems bzung ste bde stong gi ngang la dar cig bzhag_/de bzhin du hUM ring dang /_hri ring gis/ snying ga_/mgrin pa/_spyi bo rnams su drangs la snga ma bzhin gzhag go_/_de'ang goms pa rab kyis gsang gnas nas 'drongs so/_/ bzhi pa dgram pa la mkhas pa sbyin shugs can yo long 'gyed pa lta bu ni/ de ltar 'drongs kyang ma khrems na nad du 'gro bas/_rtsa gnas kun tu dgram pa ni seng mo'i bzhed tshul gyis rlung ro lan gsum phyir 'don/_wa mo'i snom tshul gyis lan gsum nang du drangs/_tsha med kyi bskyil tshul gyis steng 'og gi rlung mnan/ri dwags kyi spungs stangs kyis lan gsum gyen du drangs/_stag mo'i skyugs stangs kyis lan gsum nang du 'then/_g.yang mo'i sprugs stangs kyis lan gsum sprugs/_gyi ling gi 'phra tshul gyis lan gsum 'phra'o/_/de dus dmigs pa spyi bo'i thig le skya phru me ba rnams lus dang 'khor lnga'i rtsa 'dab thams cad du khyab par bsam mo/_rjes la lus sems khong glod la ka dag gi ngang la mnyam par gzhag go_/dmigs pa mtshan bcas kyis gang du bsgoms pa'i sar thig le 'khril te nad du 'gro'o/_/_de'ang rlung sems thig le gsum gnad gcig pa'i phyir ro/_/

lnga pa ni de ltar bkram pa'i rjes la lus drang por bsrang ba'am/_gan rkyal du nyal la 'gul bskyod mi bya/_ngag mi brjod/_sems mi bsam par lhod kyis glod pas/_yin lugs spros pa dang bral ba/_blo ngo bo nyid kyis dag pa/ rig pa dgag sgrub las 'das pa/_snang la ngos gzung med pa sems yengs pa'i snang yul lta bu/_stong pa la mtshan ma med pa ngal sos pa'i bde ba lta bu/ 'di yin gyi gza' gtad med pa smyon pa sems yengs pa lta bu/_dran 'dzin gyi gnyen po med pa yul la yengs pa'i shes pa lta bu/_sgo gsum ma bcos lhug pa rgan po nyi ma lde ba lta bu/_tshogs drug rang yul grol ba bu chung lto 'grangs pa lta bu/_gang ltar snang yang bde bar shar ba gzhon nu ma yid sos pa lta bu'i nyams dang rtogs pa skye'o/_/ gsum pa yum gyi dwangs ma drang ba la rtsa btsal ba/_thig le dbab pa/ drang ba/_ye shes chen por la bzla ba dang bzhi las/_dang po ni dben par chags pa'i gtam dang /_'khyud pa dang /_'o bya ba dang /_nu ma mnye ba la sogs pa byas pas/_rtsa bzang ba rnams rnyed la/_de las nus pa chung ba la zhag 'ga' dal du bcug la/_zas bcud can dang chang dang sbrang rtsi mar nag gi byug pa brten zhing /_lto stong la nyi dga' dang g.yer ma'i ril bu btang bas rtsa kha 'byed do/_/de nas phying 'bol rang gi rdo rje dang mnyam pa dar gyis gtums pa la bya rgod kyi tshil bu dang /_'bru mar byugs la phyag rgya'i bshang lam du gzhug cing mkhal khung gnyis su dru bu khu tshur tsam re ska rags srab mos bsdams la rgyab nas rta sga gtad de/_gan rkyal du nyal bas/_mkhal ma gnyis dang bshang lam 

nang du 'gro'o/_/de gnyis nang du song bas b+ha ga'i g.yas g.yon gnyis su nu ma 'dra ba'i 'bur 'bur gnyis 'ong /_de nas b+ha ga phye nas bltas pas rtsa sna rib rib 'ong ste/_de'ang dung can ma ni rtsa sna 'khyil nas 'ong*/_pad+ma can ni rtsa sna pad+ma 'dra ba'o/_/ri dwags can ma ni ri dwags kyi mjing pa ltar 'ong /_bya gdong ma rtsa sna bya rog gi mchu ltar 'ong /ma ning gi rtsa ni mdud pa can du 'ong / phyir bgrad pa ltar 'ong /_de'ang rtsa sbom na khug chos rtsa ba ra dkar mo'i 'o ma/ sbrang rtsi/_ka ra/[ · ]rtsi mar/_da byid shakhyi tshil rnams sbyar nas rtsa la byugs pas/ rtsa sna ring na sor drug_/'bring sor bzhi/_tha ma sor gsum 'ong ngo /_/ bde byed ma ni rtsa sna gzugs mo byi thur ltar 'ong / rtsa phal pa ni thang khug bkyigs pa'i kha rgya ma chags pa rgyas dus du gnyis pa ni phyag rgya'i thig le 'bebs pa la mkhas pa bung ba rtsi 'tshol ba lta bu ste/_de'ang rtsa sna de rang gi rdo rje'i bug par bcug nas rdo rje yar phul ba ltar/_phying pa mar la 'then nas 'o dang 'khyud pa la sogs pa byas pas phyag pa dum re 'gul zhing mi spyod par bzhag pas thig le rtsa mig tu lud 'ong ngo /_/ gsum pa ni dus kyi chu dang snyugs sbubs lta bu ste/_phyag rgya rab la rtsa'i rtse mo na dwangs ma yod/_'bring la sked pa/_tha ma la gting na yod pas/_drang thabs gsum las rab la rdo rje gsang bar bcug la mi spyod par rig pa skye med kyi ngang la bzhag pas dwangs ma 'drongs so/_/'drongs pa'i rtags su rdo rje mgo 'khyogs pa'am lus sbrid chil ba 'byung ngo*/_/des ma 'drongs na 'bring ni lus kyis 'gul zhing dal bus spyod pas bde ba skye dus glod la drangs/_rtags 

snga ma bzhin no/_/des kyang ma 'drongs na tha ma la drag tu bskyod cing bde ba yun ring du bzung /_bde ba dus mnyam gyis dus su steng rlung mnan/_'og rlung drag tu 'then rkang lag brkyang la dwangs ma drang ba'i 'khrul 'khor gong ltar bya'o/_/ dmigs pa ni stug sbubs kyis chu 'thung pa ltar 'ub kyis drag par 'then la hU~M drag la rgyun mi 'chad par bgrang ngo /_/_dwangs ma 'drongs pa'i rtags su yum gyi snang ba 'ub kyis btung ba snyam byed cing yum gyi bde ba de 'drog la yal na tshom med par 'drongs so/_/yang na snga ma bzhin rdo rje b+ha ga'i gting du phul bas yum bde ba mi bzod pa skyes dus rang gi lus ma 'chus par drang por byas la/ sems kyi dmigs pa/_/_lus kyi 'khrul 'khor/_ngag gi brjod pa gsum gyis drangs te/_de'ang yum gyi rtsa nang gi snyigs ma sbang ma lta bu'i nang nas dwangs ma chang lta bu de rang gi rdo rje'i gsang lam nas yar la ba thag ltar breng ma chad par drangs la/_spyi bo bde chen gyi 'khor lo la sim sim song bar bsam zhing ngag tu hUM drag la rgyun mi chad par bgrang ngo*/_/lus ni 'og rlung drag tu 'then la mig gyen la bgrad/_rkang pa'i mthe bong gnyis nang du dgug_/gung mo dang srin lag drag tu gshib cing rgyu zhabs sgal pa la drag tu sbyar /_lce ya rkan la sgril zhing yid kyis hUM drag tu brjod nas 'then pas/_yum dran pa med pa dang dru bu ltar 'gro zhing rtsub rtsub pa'am rang dbang med par skad byung na 'drongs pa'i rtags so/_/de nas dal gyis 'phro bcad de yi dam du_ gsal bas yan lag bzhi dang lus thams cad sprugs so/_/de'ang rnal 'byor pa'i rdo rje mgo 'khyogs pa'am tsha chil chil sbrid be ber pa 'ong /_dwangs ma rab tu lon na lus thams cad tsha 

chil gyis 'gro/_'bring gis lus bde lhan ner 'ong /_tha mas kyang sems bde stong la gnas pa'o/_/phyag rgya'i bkrag 'chor zhing bdag nyid byi ru ltar dmar lam gyis 'gro bas yum gyi lus zungs gso'o/_/ bzhi pa ni bde ba'i rang bzhin grol ba la mkhas pa mkha' la na bun dwangs pa lta bu ste/_bde ba'i ngo bo ji ltar gnas kyang ye stong rtsa bral chen po gdod ma'i ka dag gi ngang du la bzla'o/ bde ba la stong pas rgyas 'debs pa dang*/_bde nyams la chags pa ma yin te/ /de'ang theg pa 'og ma'i bde stong ltar 'dir dang po'i bde ba g.yo ba nas mthar ka dag tu la bzla ba'i bar gdod ma'i gnas lugs ye stong rtsa bral gyi rtogs pa dang ma bral bas/_bde ba la bde ba'i rang bzhin stong par 'dzin pa tsam las kyang 'das ste/_mtha' grol blo 'das chen po'i chags bral du bsgrubs te/_'dod chags kyi 'dzin pa ye stong chen por la bzla'o/_/de'ang rtogs pa ji snyed bde bar bsdus nas/_bde ba 'dzin med du ngo sprad de/_'dzin med ka dag chen por phyam brdal nas ye bde ba'i steng du blo bde rgyun mi 'chad pas gzhi bde ba'i ngo bo lhun grub chos nyid kyi rol par 'char ba la rnal 'byor pa'i skyel so byed do/_/'dir tshigs su bcad pa/_bde chen gnas nas bde gsang nor bu'i rtser/_/nyi ma zla ba skad cig nyid shar ba/_/ri rab lha yi khang pa'i rtser brgyan te/_/gling bzhi'i 'jig rten bde chen 'od kyis 'gengs/_/bde chen gnas nas bde skyong 'khor lo'i bar/_/ dbab pa bzhi las yas brten dga' ba bzhi/_/bsam gtan bzhi ste bde stong chos nyid ngang /_/de bzhin mas bzlog mas brten dga' ba bzhi/_/gzugs 

med bzhi ste skye med gnyug ma'i don/_/yas brten mas brten thig le'i 'grems sdud brgyad/_/bcu drug byed pa'i thig le brgyad ces bya/_/de dag bar du skye med rnam pa brgyad/_/bcu drug phyed la thig le med pa yin/_/kun kyang gdod nas 'du shes tshor ba 'gog_/rang bzhin ma skyes spros dang bral ba 'di/_/bde stong mthar gyis gnas pa'i snyoms 'jug dgu_/de bzhin rnam thar gsum dang tshad med bzhi/_/bslab gsum pha rol phyin drug smon 'jug gnyis/_/theg pa'i lam rnams lhun gyis grub pas na/_/bde stong shing rta chen po'i lam yin no/_/gang 'di bdag snying dga' ba'i skyed mos tshal/_/mi nub rgyal mtshan nam mkha'i dkyil du 'dzugs/_/phyi rabs rtse gcig sangs rgyas 'dod pa rnams/_/yi ge 'di la rtag tu nan tan mdzod/_/ces pa ni bar skabs kyi tshigs su bcad pa dag go_/ bzhi pa ye shes bzhi dang ngo sprad pa ni/_/de yang snyoms par zhugs te spyi bo nas bde ba g.yos mgrin par babs pas/_bde ba'i ngo bor stong par shar ba de dga' ba'i ye shes te/_rnam rtog rags pa rnams spong zhing nyan rang gi grub mtha' rtogs/_bsam gtan dang po'i dga' ba'o/_/de nas snying gar sleb dus mchog dga'i ye shes te/_bdag tu 'dzin pa'i rnam rtog spang zhing byang chub sems dpa'i grub mtha' rtogs te bsam gtan gnyis pa'i dga' ba'o/_/de nas lte bar slebs dus dga' bral gyi ye shes te phyag rgyar 'dzin pa'i rtog pa spong zhing /_gsang sngags kyi grub mtha' te bsam gtan gsum pa'i dga' ba'o/_/de nas gsang bar slebs dus lhan cig skyes dga'i ye shes te dga' ba 

gsum du 'dzin pa'i rtog pa mtha' dag spong zhes gsang ba bla na med pa'i grub mtha' rtogs te bsam gtan bzhi pa'i dga' ba'o/_/mdo las/_dge slong bsam gtan bzhi pa la snyoms par zhugs pa'i bde ba lta bu zhes pa'ang 'di dang don gcig go_/yas brten gyi dga' ba bzhi'o/_/de bzhin du gsang ba nas/ lte bar dwangs ma ldog ste/_mnyam par bzhag pa ni/_nam mkha'amatha' yas skye mched do/_/snying gar rnam shes mtha' yas so/_/mgrin par ci yang med pa'o/_/ spyi bor yod med kyi spros pa zhi bas srid rtse'i sems te yod min med min no/ de nas dus gsum skye med kyi ngang la gzhag pa ni 'gog pa'i ting nge 'dzin no/ de bzhin du 'khor lo gsum du babs dus skye 'gag gnas gsum du ma grub pas/_/_rnam par thar pa'i sgo stong pa nyid dang /_mtshan ma med pa dang /_smon pa med pa'i ye shes so/_/de bzhin du 'khor lo bzhir babs pas tshad med pa bzhi las dmigs pa med pa'i tshad med pa bzhi'i ye shes so/_/de bzhin du dwangs ma mi 'dzag pas so so thaRa pa'i sdom pa/_gong du 'phel bas byang chub sems dpa'i sdom pa/_ye shes chen pos rig pa 'dzin pa'i sdom pa'o/_/de bzhin du pha rol du phyin pa drug gi mi mthun pa'i phyogs drug rnam par dag pas pha rol tu phyin pa gnyis kyi nang gi pha rol tu phyin pa drug go_khams dkar dmar gnyis mi nyams shing 'phel bas smon 'jug gi sems gnyis so/_/mdor na 'jig rten dang 'jig rten las 'das pa'i yon tan du ma'i gang chen mtsho'o/ gsum pa mjug gi don la/_bde ba'i 'char lugs ngos bzung /_'bras bu legs par bstan/_gegs sel rgyas par bshad pa gsum las/_dang po la 

bco lnga las/_dang po la bde ba pha rol tu phyin pa drug dang sbyar ba ni/_yab yum lhar bskyed pas tshogs rdzogs pa sbyin pa'i pha rol tu phyin pa/_thig le mi nyams pa tshul khrims/_snang ba thams cad bde bar shar ba la bzod pas bzod pa/ sbyor ba byed pa la le lo med pas brtson 'grus so/_/bde stong la sems gnas pas bsam gtan/_bde stong gi don mthar phyin pas shes rab kyi pha rol tu phyin pa'o/_/gnyis pa lam lnga dang sbyar ba ni/_yab yum lhan cig la tshogs te lha'i skur bskyed pa tshogs lam/_yab yum snyoms par zhugs pa sbyor lam/ dga' ba bzhi'i ye shes mthong bas mthong lam/_de'i rjes shes skyong bas sgom lam/_bde stong gi ye shes mngon du gyur pas mi slob pa'i lam mo/_/ gsum pa theg pa dgu dang sbyar ba ni/_dang po lus tha mal du gnas pa lha'i theg pa/_bde ba tha mal du spyod pa phyi ma'i theg pa/_bde ba rang don du spyod pa nyan rang gi theg pa/_bde ba rang rig tu shes pa byang chub sems dpa'i theg pa/_tha mal gyi lus ngag yid gsum lhar dag pa kri ya'i theg pa/_phyag rgya chen po rtogs pa u pa'i theg pa/_phrin las bzhi 'grub pas yo ga'i theg pa/_phung khams lhar she pa ma hwa'i theg pa/_bde stong dbyer med du rtogs pa a nu'i theg pa/_thams cad yongs grol du rtogs pa a ti'i theg pa'o/_/bzhi pa rgyud sde bzhi dang sbyar ba ni/_dang po'i yab yum lhar bskyed pa bya ba'i rgyud/_snyoms 'jug byed pa spyod pa'i rgyud/_de las bde stong skyes pa rnal 'byor gyi rgyud/_/dga' bzhi'i ye shes mtha' phyin pa bla na med pa'i rgyud do/_/lnga pa theg pa gsum dang sbyar ba ni/_rang don du spyod pas nyan rang gi theg pa/_gzhan don du spyod pas 

byang chub sems dpa'i theg pa/_mtha' grol du spyod pas rdo rje'i theg pa'o/_/ drug pa sgrub pa bka' brgyad dang sbyar ba ni/_yab yum lha'i skur gsal ba 'jam dpal sku/_bde ba'i sgra stong par shes pas pad+ma gsung /_ngo bo rig stong du shes pas yang dag thugs/_ngo bo bde stong du shes pas bdud rtsi yon tan/_ngo bo snang stong du shes pas phur pa phrin las/_thams cad stong par rtogs pa ma mo rbod gtong /_thams cad rlung rig gi rtsal du shes pas 'jig rten mchod bstod do/_/_/bdun pa dbang bzhi dang sbyar ba ni/_yab yum lha'i skur bskyed pa bum pa'i dbang /_sbyor ba byed pa gsang dbang /_bde stong gi nyams la gnas pa shes rab ye shes kyi dbang /_mthar blo bral ye grol du shes pa tshig dbang rin po che'o/_/_/brgyad pa rigs lnga dang sbyar ba ni/_bde stong gi ngo bo 'gyur ba med pa rdo rje'i rigs/_chags sems dag pas pad+ma'i rigs/_yon tan 'byung bas rin po che'i rigs/_phrin las 'grub pas las kyi rigs/_chos nyid rtogs pas de bzhin gshegs pa'i rigs so/_/dgu pa yab lnga dang sbyar ba ni/_/_bde stong gi rnam par sbyor ba mdzad pas rnam par snang mdzad/_ngo bo mi 'gyur bas mi bskyod pa/_yon tan 'byung bas rin chen 'byung ldan/_bde ba'i snang ba tshad med pas snang ba mtha' yas/_ye shes bzhi grub pas don yod grub pa'o/_/bcu pa yum lnga dang sbyar ba ni/_b+ha ga dang rdo rje sangs rgyas spyan/_g.yo ba dang spyod pa dam tshig sgrol ma/_spyod pas drod 'byung ba gos dkar mo/_/thig le ma nyams pa mA ma kI/_de thams cad mi rtog pa'i ye shes dbyings kyi dbang phyug ma'o/_/bcu gcig pa ye shes lnga dang sbyar ba ni/_lha dang ye shes ngo bo gsum 

gsal bas me long ye shes/_/_bye brag phyed pas sor rtogs ye shes/_ngo bo gcig pas mnyam nyid ye shes/_chos sku rtogs pas chos dbyings ye shes/_phrin las grub pas bya ba grub pa'i ye shes so/_/ bcu gnyis pa 'byung ba lnga dang sbyar ba ni/_b+ha ga dang rdo rje dngos su grub pas sa/_g.yo bas rlung /_thig le chu/_drod me/_mthar mi rtog pas sngon bzhin gnas pa nam mkha'o/_/ bcu gsum pa sa bcu dang sbyar ba ni/_yab yum phan tshun mthong bas dga' ba skyes pa des drang por rab tu dga' ba/_lha'i skur bskyed pas tha mal gyi dri ma med pa sa gnyis pa dri ma med pa/_sbyor ba byas pas thig le rtsa nang kun la khyab pas sa gsum pa 'od byed pa/_bde ba 'bar bas sa bzhi pa 'od 'phro ba/_gsang bar thig le zin pas sa lnga pa sbyang dka' ba/_zin dus ye shes myong bas sa drug pa mngon du gyur pa/_bzlog cing khrems pas ring du song ste sa bdun pa ring du song ba/_de nas blo bral du gnas pas sa brgyad pa mi g.yo ba/ de las bde stong gi nyams su myong ba ni sa dgu pa legs pa'i blo gros/_snang ba gang shar bde stong du grol ba ni sa bcu pa chos kyi sprin no/_/ bcu bzhi pa sku lnga dang sbyar ba ni/_yab yum sbyor ba byed pa sprul pa'i sku/ lha'i skur bskyed pa longs ska/_bde stong gi nyams shar ba chos sku/_ngo bo 'dzin pa las grol ba ngo bo nyid kyi sku/_phrin las mtha' dag 'grub pas mngon par byang chub pa'i sku'o/_/bco lnga pa rgyud sde gsum dang sbyar ba ni/_yab yum bde ba myong ba ma'i rgyud/_thig le bzung 'dren 'grems pa pha'i rgyud/_bde stong gnyis 

su med pa gnyis su med pa'i rgyud do/_/ gnyis pa 'bras bu bstan*pa*la gnas skabs dang mthar thug gnyis las/_/_dang po la nyams su blangs pa sngon 'byung gi 'bras bu dang /_sprul sku 'byed pa phyis 'byung gi 'bras bu gnyis las/_dang po ni gnas skabs su bde ba la rang dbang thob pas snang srid bde bar 'char/_sdug bsngal chos nyid du grol/_dpa' bo dang mkha' 'gro 'du/_grub pa brgyad kyi yon tan thob/_tshe ring nad med longs spyod 'phel/_ci bsam pa thams cad 'grub bo/_/ gnyis pa ni rang gi zab chos dang rigs rgyud khyad par can yun ring du gnas pas 'jig rten na sems can gyi don 'byung na/_sku'i brgyud pa gzung ba gal che ste/_de'ang yum mtshan dang ldan pa la mkhas pa lnga'i sgo nas thig le gtong ste/_sems bskyed khyad par can gyis theg chen gyi lam la mkhas pa/ bde bas phung po skye mched kyi lha mchod pa la mkhas pa/_lhan cig skyes pa'i ye shes ngos 'dzin pa la mkhas pa/_don gnyis lhun gyis grub pa la mkhas pa/ sprul skus 'gro don mdzad pa la mkhas pa'o/_/'o na thig le nyams na na rag tu ltung bar bshad yod dam snyam na/_bsam pa khyad par can gyis zin na nyes pa med de/_kun tu bzang mo klong gsal nyi ma'i rgyud las/_byang chub sems kyis kun blangs nas/_/gzhan don lhur len sems dpa' yis/_/sprul pa 'dzin la nyes pa med/_/ces so/_/de las gzhan du nyams na nyes pa dpag tu med do/_/ de'ang sbyor ba byed dus su sprul sku der shes rab dang /_snying rje dang /_mthu stobs dang /_tshe dang nor la sogs pa 'phel bar 'dod na/_'jam dpal dang /

spyan ras gzigs dang /_/_phyag na rdo rje dang /_tshe dpag med dang /_dzam+b+ha la sogs par yab yum gnyis bskyed la/_yum gyi lhums dkyil 'khor gyi dbus su yum gyi thig le nyi ma'i dkyil 'khor gyi steng du/_yab kyi thig le lha skur byon nas bzhugs par bsam ste/_b+ha ga dkyil 'khor gyi sgor bsam la/_sgo srung gis bar chod bsrung bar bsam ste/_yum grib la gzab/_g.yems mi shor ro/_/zla ba bcu na sprul sku nges par 'byon no/_/der cis she na kun rdzob rgyu'i ba ni/ thig le de stobs rgyas pa'i dus su bsam pa gang ltar btang ba bzhin du 'byung rlung sems dwangs ma gsum gnad gcig pa'i phyir ro/_/ gnyis pa mthar thug gi 'bras bu ni/_tshe gcig gis sangs rgyas te sems can gyi don rlabs po che gang la gang 'dul du 'byung ba'o/_/ gsum pa gegs sel rgyas par bshad pa la/_bye brag gi gegs sel mdor bstan/_spyi'i gegs sel rgyas par bshad/_de gnyis ka'i don bsdu ba gsum las/_dang po la gegs sel dngos dang /_de'i mthun phyogs bshad pa gnyis las/_dang po rang gi thig le'i gegs ni phyag rgya ma dam tshig ma dag na thig le nyams pas ting nge 'dzin mi skye/_gsang sgo 'chol bas gsang sngags kyi che ba nyams/_nyams grib che bas tshe thung zhing nad mang /_lung las 'gal bas mkha' 'gro'i bka' chad 'byung /_gsang ma thub pas bstan pa la gnod pa bskyel/_bskyed rim ma gsal na tha mal du 'gro_/dga' ba bzhi'i ye shes ngos ma zin na sangs rgyas kyi lam du mi 'gro_/thig le nyams na yon tan gang yang mi skye'o/_/_/nyams len gyi gegs ni thig le 'bebs pa'i dus su gzabs 

zin nas dgos/_rtsa ngan na myur du 'chor bas bzung dus ma shor ba gal che/ myur du ma bzlog na chu'i zla la 'chor bas bzlog dgos/_bzlog nas myur du ma bkram na nad du 'gro bas khrems dgos/_'grems dus dmigs pa bsgom par bshad kyang mtshan bcas su bsgom na der 'khril nas nad du 'gro bas dmigs med ka dag gi ngang la bzhag_/dwangs ma ma khrems par rtsa la byer na 'bras dang rkong po la sogs pa pags pa'i nad du 'gro zhing /_'khor lo lnga'i dbus su 'khyil bas 'khrul snang sna tshogs su 'char/_smad kyi chu sor ltung na grang ba dang chu 'gag 'ong*/_gzhan yang dwangs ma nyams pa dang /_rul pa dang /_skam pa la sogs pa 'byung ngo*/_/_/de yang yum dam tshig ma gtsang ba dang /_/_kha zas dang gdon la sogs pas nyams pa la bshags pa bya/_grib la gzabs drag sngags la sogs pa bzla'o/_/rul ba ni mkhrems pa yin te dgram zhing /_skam pa ni lus stobs nyams pa'o/_/gegs gang byung yang phyi'i stong ra yi dam gyi lhar gsal/_nang gi stong ra dbu ma mda' snyug tsam pa dang /_dong pa tsam pa dang*/_phru ma phus btab pa ltar lus thams cad stong par bsgoms la/_stod du gegs byung na smad du gtum mo bsgoms pas sel zhing /_smad du byung na phyag rgya mtshan ldan brten pas sel lo/_/mgo na na sgril zhing sprugs/_stod na na gsig cing gcu/ gzhu 'gengs pa'i phyag rgya bya/_smad na na skor zhing brdab/_yan lag na na gcu/ mnye/_sprugs/_zhags pa 'phen pa ltar bya'o/_/de dag gi dus su rlung gzung ba gal che'o/_/des kyang ma sos na phyag rgya mtshan dang ldan pa la dmigs pa dang bcas pas dbul lo/_/des sel lo/_/

dang po ni gnyis pa ni rang bzhin dang rkyen gyis 'phel ba gnyis las/ 'byung gzhi'i dwangs ma rgyu'i thig le de tshes gcig nas rim gyis 'phel te/ gsang gnas su khams rgyas 'ongs pas/_de dus gsang gnas bde skyong gi 'khor lo'i rtsa mdud kyi nang du las kyi mkha' 'gro yab yum gyi sbyor mtshams nas dwangs ma kha dog lnga ldan babs pas gsang ba'i rtsa 'dab nas rim gyis lus thams cad gang bar bsam la/_bde stong gi ngang la bzhag go_/des nad med cing ting 'dzin skye'o/_/yang dwangs ma yar 'phel te tshes bzhi la lte bar rgyas pas lte ba'i rtsa mdud du pad+ma mkha' 'gro snga ma bzhin bsgom mo/_tshes brgyad la snying gar rgyas pas chos kyi 'khor lo'i rtsa mdud du sangs rgyas mkha' 'gro snga ma bzhin bsgom mo/_/tshes bcu gnyis las mgrin par rgyas pas mgrin pa'i rtsa mdud du rin chen mkha' 'gro yab yum sngar bzhin bsgom mo/_/nya'i nyin par spyi gtsug tu rgyas pas bde chen 'khor lor rdo rje mkha' 'gro yab yum snga ma bzhin bsgom mo/_/spyi gtsug tu skra mtheb gang bzhar la til mar gla rtsi tsan dan bsres la byugs shing bsku mnye bya/_des 'byung ba mi 'khrugs so/_/de dus gtar sreg dang byang sems la gnod pa'i las mi bya/_byas na nyams la 'phel 'grib 'ong ngo /_/de nas mar 'phel te tshes bcu dgu la mgrin par rgyas pas rin chen mkha' 'gro snga ma bzhin bsgom mo/_/nyer gnyis la snying gar rgyas pas sangs rgyas mkha' 'gro snga ma bzhin bsgom mo/_/nyer lnga la lte bar rgyas pas pad+ma mkha' 'gro snga ma bzhin bsgom mo/_/gnam gang la gsang ba dang rkang mthil du rgyas pas las kyi mkha' 'gro snga ma bzhin bsgom zhing 'bru maRa sna 

tshogs pa dang /_sbrang rtsi dang dz+wa ti rnams kyi lde gu rkang mthil du byugs la nyi ma la bsro'o/_des khams rgyas 'byung ba mi 'khrugs dge sbyor 'phel lo/_/dwangs ma rang bzhin gyis 'phel ba la dmigs pa'i kha tshar gdab pa'o/_/gnyis pa la rtsa ba lnga'i sman mar dang /_'bras bu lnga dang /_da byid kyi sha dang /_rtsang pa'i sha dang /_sbrul sha dang /_lug tsher thong gi tshang ra'i sha rnams bur sbrang chu bcad pa la btab ste sgor ba dum re zos na mchog tu 'phel lo/_/phyag rgya mtshan ldan las 'phel bas brten no/_/ gnyis pa la 'du ba bzhi'i gegs sel spyir bstan pa dang /_/_tsha grang gnyis su bsdus nas bye brag tu bshad pa'o/_/dang po ni 'dod chags kyis rkyen byas nas me'i rlung mthu rgyas te tshad pa 'jug_/zhe sdang gis rkyen byas nas rlung mthu rgyas te rlung nad 'jug_/gti mug gis rkyen byas nas sa'i rlung rgyas te bad kan 'jug_/nga rgyal phrag dog gnyis kyis rkyen byas nas chu'i rlung rgyas te grang ba 'jug go_/'byung ba mtho dman gang cha ma snyoms kyang nad du 'gro/_nyin dus gnyid du song bas kyang nad 'jug ste 'byung ba gcig gis dgra gcig gis byas nas nad 'jug cing /_ldang ngo /_mi mthun pa'i zas gos dang /_gdon dang / spyod lam la sogs pas kyang nad 'jug go_/_de'ang pho ba lta bur 'byung bzhi'i dwangs ma 'khrugs te na na/_lte ba sprul pa'i 'khor lo'i dbus su pad+ma DA ki yab yum dmigs te/_grang ba la me'i rnam pa tsha zhing 'bar ba mar me'i 'od zer lta bu sbyor mtshams nas babs pas lte ba'i rtsa thams cad gang nas na sar byung bas/_pho ba'i me drod skyes par bsam mo/_/grang ba la pad+ma DA ki yab yum gyis 

sel lo//tshad pa la bde chen 'khor lo nas rdo rje mkha' 'gro las dwangs ma dngul chu'i rnam pa lta bu babs pas sangs sangs zhi bar bsam mo/_/'dus pa'i nad la snying ga nas sangs rgyas mkha' 'gro las dwangs ma babs pas na sa dang /_lus thams cad zho rkyal bzhin khengs pas bde bar phril gyis song nas nad thams cad zhi bar bsgom mo/_/bad kan la pad+ma mkha' 'gro las gtum mo sbar zhing las kyi mkha' 'gro las rlung gi dwangs mas zhi bar bsgom mo/_/rlung la rin chen mkha' 'gro las sa'i dwangs ma ser po'i rgyun babs pas lus khengs nas nad zhi bar bsgoms pas sel lo/_/ gnyis pa ni nad thams cad tsha grang gnyis su 'dus pas de bsal ba'i thabs la/_sngon 'gro skyabs 'gro sems bskyed byas nas sems can thams cad kyi nad tshur blangs te/_sems can thams cad nad med par bde bar bsam/ de nas yi dam gyi lhar bsgoms*la*lus kyi nang*phru ma phus btab pa bzhin yod pa la 'khor lo lnga gsal gdab/_gang na sar nad thams cad nag nyil 'dus par bsgoms la rlung bzung ste gang na ba'i 'khor lo'i mkha' 'gro gsal gdab pa las/_grang ba yin na sbyor mtshams nas me'i thig le dmar zhing tsha ba babs pa dang /_lus kyi nang mer 'ur 'bar bas nad de thul gyis tshig par bsgom la/ a tsa ni hrIH_zhes bsdams pa so sor drag tu bzlas pas nad phyir bud par bsam mo/_/tshad pa la thig le dngul chu lta bu bsil zhing grang ba babs pas tshad pa'i nad me'i rnam par bsam pa de 'phral la zhi nas nad ro phyir bud par bsam mo/_/ngag tu a ha ya ma ra zhes pa dril ba'am so sor ngag tu bzlas shing 

rlung phyir phu'o/_/bad rlung grang ba la me dmigs gzung la rlung thog mar phu la nang du gtso cher gzung /_de las gzhan la grang dmigs kyis bcos so/_/ de'ang 'khor lo re re'i thad kar gang na ba der 'khor lo de'i mkha' 'gro'i dmigs pa bya zhing /_skabs su rlung ma gtogs pa la ha zhes brjod pas nad de phyir rgyang rgyang song nas nam mkha' la thim par bsgom mo/_/rlung la nang du zhi bar bsams la dwangs ma dmar ser gyis lus mer gyis bkangs bas zhi bar 'gyur ro/_/'di ni nad 'don rnams kyi nang nas mchog tu 'phags so/_/ gsum pa de gnyis ka'i don bsdu ba ni/_nyon mongs pa'i bsam pa rang rgyud du 'dzin pas 'byung ba'i dngas ma 'khrugs te nad 'byung ba yin te/_nyon mongs pa dug lnga'i rnam rtog gang skyes kyang rang rgyud la mi gtang bar chos nyid kyi ngang du ro mnyam par bya'o/_/des nad gdon bar chad thams cad sel lo/_/ bzhi pa rab tu spros med tshig dbang rin po che la/_ma thob par thob pa bya ba dang /_de rgyud la brten pa'i tshul gnyis las/_dang po la/_sngon 'gro/_dngos gzhi/_rjes gsum las/_dang po ni maN+Dal phul te gsol ba btab pas/_yang dag pa'i don thob pa'i dgos pa yod do/_/thod pa dang me long gis ni mchog 'grub pa'i rten mtshon pa'o/_/dam tshig sbyin nas khas blangs pas gsang sngags rab tu gsang ba'i don nye bar mtshon pa'o/_/ye shes dbab pas snod khyad par can du grub pa'i dgos pa yod do/_/ gnyis pa la drug las/_dang po gnas la ngo sprad pa ni/_de'i ngang la glod pa ni/_la sogs pas sems nyid spros pa dang bral ba'i gnas lugs mtshon 

pa'i dgos pa yod do/_/gnyis pa 'gro sa la ngo sprad pa ni/_kye ma kye ma rigs kyi bu/_/la sogs pas 'gro 'ongs med pa'i don rtogs pa'i dgos pa yod do/_/ gsum pa byung sa la ngo sprad pa ni/_kye ma rigs kyi bu khyod kyis/_/_zhes pa la sogs pas/_sems byung sa med par rtogs pas rtsa ba dang bra shas pas rtsa ba dang bral ba'i don rtogs pa'i dgos pa yod do/_/ bzhi pa de nas tshogs drug la ngo sprad pa ni/_kye ma rigs kyi bu khyod kyis/_/zhes pa la sogs pas gzugs sogs yul drug_/'dzin mkhan gyi sems drug ye stong rtsa ba dang bral bar rang shar rang grol du rtogs pa'i dgos pa yod do/_/ lnga pa de nas nyon mongs rang grol du ngo sprad pa ni/_de sogs dug lnga dug gsum yang /_zhes pa la sogs pas nyon mongs pa rtsa bral ye shes chen por rtogs pa'i dgos pa yod do/_/drug pa de nas lung dang sbyar ba'i spang blang gnyis su med par la bzla ba'i dgos pa yod do/_/ gsum pa mjug ni/_des ni dag bya gang dag na/_/zhes pa la sogs pas blang dor yon tan gyi skye tshul la sogs pa rtogs pa'i dgos pa yod cing dga' ston gyis tshogs rdzogs pa'o/_/ gnyis pa de nyid rgyud la brten tshul ni khregs chod kyi don bsgom pa ste/ ye nas rtsa ba bral ba'i sems nyid la/_bcos shing bsgyur med rang bzhin shes pas grol/_/smig rgyu mtho yor thag pa sbrul mthong bzhin/_/gang gis ma bslad rang bzhin dag pa'i sems/_/lta sgom med de spyod pas phan ci yod/_/ye grol 

lhug par rang babs chos nyid la/_/snang dang mthong med bden rdzun mtha' las 'das/_/yod med yin min sems kyi rol pa tsam/_/_snang srid 'khor 'das sgyu ma'i rang bzhin la/_/_/don med bden par bzung bas byis pa bslus/_/sna tshogs chos rnams sems kyi ngang du gcig_/dba' rlabs g.yo ba rgya mtsho'i ngang du gcig_/sems nyid ma bcos gdod ma'i ngang du gcig_/sgra brnyan chu zla stong pa'i ngang du gcig_/de ltar rtogs na 'ching dang grol ba med/_/nam mkha'i pad+mo la ni bung ba 'khor/_/smig rgyu'i thag pas 'gro ba bcings par zad/_/kye ho chos kun gdod nas ma skyes te/_/blang dor re dogs dgag sgrub rtsis las 'das/_/ de la ched 'dzin ma byed gang dgar zhog_/_/ngas ni chos rnams bya rgyu ma rnyed pas/_/byar med gnyug ma bzhi pa'i ye shes yin/_khregs chod don de gza' gtad kun dang bral/_/kun tu bzang po'i dgongs klong yangs pa yin/_/phyi rabs rnal 'byor rnams kyang de bzhin mdzod/_/gnyug ma'i ye shes rang bzhin rdzogs pa che/_/byar med rgyal po lhun rdzogs blo bde ba/_/pad+ma las 'brel rtsal gyis bstan nas song /_/_zhes bya ba ni bar skabs kyi tshigs su bcad pa dag go/lnga pa bla med rig pa'i rtsal dbang la gnyis las/_de ma thob pa thob par bya ba dang*/_/_de nyid rgyud la brten pa'i tshul dang gnyis las/_dang po la sbyor ba/_dngos gzhi/_rjes gsum las/_dang po maN+Dal phul bas rig pa me long lta bu'i don rtogs pa'i dgos pa yod do/_/gnyis pa la gnyis las/_smin byed rig pa'i rtsal dbang ni/_gnas lngar yi ge bkod pa'i 'phro 'du las 

bzlas pa bya ba ni/_'khor lo lnga/_sku lnga/_ye shes lngar gsal bas nyon mongs pa lnga dag pa'i dgos pa yod do/_/gnyis pa mngon sum rig pa'i rtsal dbang gis ni 'od gsal snying po'i dkyil 'khor mthong bas chos nyid zad pa'i sa la phyin pa'i dgos pa yod do/_/ gsum pa rjes dga' ston bya bas bla ma mkha' 'gro mnyes nas dngos grub chen po thob pa'i dgos pa yod do/_/ gnyis pa de nyid rgyud la brten pa'i tshul ni/_snang ba bzhi'i don la goms par byed pa de 'og tu 'chad par 'gyur bas 'dir ma bkod do/_/_zhar la gter chos kyi dbang la log rtog dgag pa ni/_rang gi blo gros kyi nyi ma dri ma med pa'i mig mi shes pa'i rab rib kyis ljongs shing phyogs lhung gi dra ba mi bzad pas bcings te phrag dog gi me lce bzod par dka' bas pha rol gyi rgyud sreg par byed pa'i skye bo ba glang skyong kha cig na re/_gter ma 'di sa chos dang rdo chos yin pas bla ma brgyud pa med/_byin rlabs kyi bka' chad pas bsgrubs kyang 'bras bu mi 'byung ste/_chos skal chad pas gter ma nyan bya ba yin zer ro/_/_/de'ang slob dpon chos kyi grags pas/_log pa'i lam la mtha' med phyir/_/de dag 'dir ni spro bya min/_/zhes bya ba/_blun po de dag gi lan khyi rnams zug pa snyam yang mi sems pas lan theb mod/_de la brtsad du ci yod/ 'on kyang gter chos la dad pa'i gang zag kha cig dogs par 'gyur bas/_de bsal ba'i phyir bshad pa/_spyir rnying ma la bka' gter gnyis su bzhugs te/ gang gi dbang byed kyang brgyud pa drug tshang dgos shing /_khyad par du gter chos 

'di la drug ka tshang bas skal ldan smin par byed do/_drug ni rgyal ba dgongs brgyud/_rig 'dzin brda brgyud/_gang zag snyan brgyud thugs rje byin rlabs kyi brgyud pa/_mkha' 'gro gtad rgya'i brgyud pa/_smon lam dbang bskur gyi brgyud pa'o/_/gter lung chen mo las/_sprul sku'i chos rnams gsungs pa yang /_/sgra tshig don las log pa med/_/_gter yig sprul pa'i sku yin phyir/_/de yi brjod tshig sgra yang yin/_/de nyid go ba don yin no/_/zhes pas/_sprul skus gsungs pa'i snyan brgyud la yang bla ma des gsungs pa slob mas go ba nyams su len pa las med/_gcig tu na gdul bya'i snang ba la sprul pas gsungs pa ltar snang yang /_sangs rgyas sprul sku des chos rang mtshan pa ma gsungs par/_rgyud bla ma las/_ji ltar sgra brnyan gyi ni sgra/_gzhan gyi rnam rig las byung ba/_/rnam rtog med cing gzo med pa/_/de ltar de bzhin gshegs pa'i gsung /_/gzhan gyi rnam rig las byung ba/_/phyi dang nang na'ang gnas ma yin/_/zhes pa dang shin tu'ang mthun te/_/sangs rgyas sgra med kyang gdul bya'i snang ba la sgra tshig tu go ba ltar/ gter yig la sgra med kyang gter 'don gyi bla ma des dang por tshig don go la/ de gzhan la bstan pas 'bras bu thob pa yin no/_/des kyang dbang bskur bar rigs so/_/yang gter lung las/_chos sku kun tu bzang po la/_/dbang bskur chos bshad bye mkhan med/_/rang sems chos skur shes tsam na/_/dus gsum rgyal ba'i dbang lung thob/_/_/brgyud par 'dzin pa rtogs pa yin/_/zhes pas gdod ma'i mgon pos su la'ang ma nyan kyang go chod par byung 'dug_/ci nas kyang bla ma yin zer ba'i nyon mongs par rags la 'dod kha che ba/_ci byed chos 

shAkya thub pa la dang mi mthun pa cig la zhu dgos pa'i nges pa med pas nyan la/ yang slob dpon med par rang byung gis chos ston pa'o/_/de skad du 'dul ba lung las/_nga la mkhan po gang yang med/_/nga la slob dpon med pas na/_/nga nyid rang byung dge slong yin/_/zhes pas kyang shes so/_/de sku tshe snga ma la slob dpon yod pas go chod mod zer yang /_/_'dir yang tshe snga ma la slob dpon pad+ma la sogs pa'i slob ma yin pas las kyi 'phro yod pas sad pa yin te/ma 'ongs las can gcig dang 'phrad par shog ces pas mtshungs so/_/yang bum dbang rnam par phye ba las/_rgyal ba dgongs pa'i brgyud pa yang 'di la tshang ste/_rgyal ba rigs lngas rim pa bzhin du snod ldan la dgongs pa tsam gyis rig pa'i rtsal dbang thob/_bdag 'dra pad+mas kyang ma 'ongs pa la dgongs nas zab gter dbang bka' dang bcas pa sbas pas/_de sus thon pa la rgyal ba dgongs pa'i bka' yod pa'o//rgyal ba'i gter lung las/_/_rgyal ba dgongs pa gnyis kyi tshul//_dgongs pa babs pa dbang gi mchog_/ces so/_rig 'dzin brda'i brgyud pa yang 'di la tshang ste/_kun tu bzang po nas rigs lnga'i sangs rgyas su brgyud pa thams cad phyag rgyas brda bstan pa tsam gyis dbang dang dngos grub thob/_bdag 'dra pad+mas kyang ma 'ongs pa'i snod ldan la dbang bskur ba 'di ltar gyis shig_/ces pa'i gter dpe bzhag pas/_slob bus de bzhin du bskur bas byin rlabs dang dngos grub thob ste dbang bka' yod pa yin no/_/rig pa bdun pa'i rgyud las/_brda dang brda mtshon go ba ni/_dbang gi nang nas dbang bka' 'o/_/zhes pas thugs rje byin rlabs kyi brgyud pa'ang 'di la tshang ste/_kun 

tu bzang po nas rim pa bzhin du byin gyis brlabs pa tsam gyis rig pa la dbang thob ste/_bdag 'dra pad+mas kyang ma 'ongs pa'i don du zab gter 'di sbas pas de sus thon pa la byin rlabs zhugs te rig pa'i rtsal dbang thob nas slob bu la'ang byin rlabs kyi dbang bskur nus pas thugs rje byin rlabs kyi brgyud pa'o/_/gter lung las/_gang gi byin rlabs zhugs pa de/_/dbang gi dam pa mchog tu dbang /_/zhes so/_/mkha' 'gro gtad rgya'i brgyud pa yang 'di la tshang ste/_kun tu bzang po nas rim pa bzhin du snod ldan dang ma 'phrad kyi bar du rgyas btab nas/_DA ki ma la gnyer gtad nas snod min srungs la/_snod ldan la gtod gsungs pas/_des rgyal ba'i bka' bzhin du gtad pas/_dbang thob nas yang dag par sangs rgyas pa bzhin du/_bdag 'dra pad+mas kyang ma 'ongs pa'i don du gter du sbas nas DA ki ma dang*/_'jig rten gyi lha 'dre la gtad nas/_snod ldan 'di la gter 'di gtod/_snod min len la dbang po snubs/ zhes gtad pas/_gter srung rnams kyis kyang snod dang ldan pa la gtad pas dbang gi lung thob pa yin te/_gter lung gtad rgya ma las/_gtad rgya gang la gtad pa ni//_sangs rgyas kun gyi dbang 'dzin pa/_/zhes so/_/smon lam dbang bskur gyi brgyud pa yang 'di la tshang ste/_chos thams cad smon lam gyis mtha' bsgyur bas smon lam ni sangs rgyas kyi bden pa'i bka' yin te/_bka' 'di mi bslu dbang gi mchog_/ces so/_/bdag 'dra pad+mas kyang gter du gtams tshad la ma 'ongs las can cig dang 'phrad par shog ces smon lam btab pas/_de'i mthus las can cig dang 'phrad nges pa yin te/_las med kyi lag tu mi 'byung 

ngo /_/dbang gi dam pa smon lam yin te smon lam dbang gis bka' ma chad pa 'di yin no/_/gter lung las/_smon lam dbang ni dbang bskur mchog_/ces gsungs so/_/de ltar brgyud pa drug ldan gyi bka' babs dbang gi chu bo ma nyams pa/_bdag 'dra pad+ma las 'brel rtsal la chu mo glang gi lo la shog ser gter dpe rnams gtad nas mi'i yul du snang bar byas pa'i 'og tu/deng song longs sku'i zhing khams dar cig nyul dus shing mo yos la bla ma yab yum dang / mkha' 'gro du mas dbang gi bka' gtad de gzhan la spel cig par lung bstan pas/_zab chos kyi bstan pa dar ba'i mgo 'dzin pa ni lo'i dus te snod dang spel ba'i dus brtag pa las/_chu mo glang nas shing mo yos kyi bar/_/gter bdag brla sme can gyi snying la gtad/_/me rta'i lo la dkar shog dag la mnan/_/snying gi bu mchog lnga tsam yong gis spel/_/de yang dus gcig ma yin rim pas su/_/_dbang khrid rdzogs nas lo dang zla re'i bar/_/dus gcig mi sbyin rim pa bzhin du bstan/_/ces pa dang*/_spel ba'i lo dus ma tshang 'di spel na/_/_dngos grub mi 'byung sgro skur 'byung bar 'gyur/_/dus la babs tshe rang gis ma bstan na/_/'gro don rgyun chad ltung ba phog ta re/_/'on kyang DA kis lung bstan byung gyur na/_/lo ma them yang dus tshod de kar spel/_/zhes gsungs pa'i don dus la babs shing mkha' 'gro'i lung bstan dang /_cho 'phrul byung tshul rnams ni bsam gyis mi khyab ste 'dir yi ges 'jigs nas ma bris so/_/des na zab gter mi yul du byung dus de nyid gdan 'dren mkhan de slob dpon gyis dngos su byin gyis brlabs pa'i las can yin nges pas/_dbang khrid man ngag 

dang bcas pa'i bka' med par dogs par mi bya'o/_/_gter dpe 'don mkhan de nas rim pa ltar brgyud dgos te/_/bka' babs kyi srol mi nyams par bya ba'i phyir ro/_/de dag gis ma smin pa smin par byed pa'i dbang dngos bstan zin to/_/ lnga pa de'i dam tshig bstan pa ni/_thal 'gyur las/_dbang brten pa yi dam tshig bshad/_/_/dbye na brjod kyis mi lang yang /_/mdor bsdus sku dang gsung dang thugs/_/rnal 'byor lus ngag yid la sbyar/_/zhes pas/_'di la sku gsung thugs gsum las/_dang po la'ang phyi nang gsang gsum las/gsum las/_phyi'i dam tshig tu ma byin pa len pa/_mi tshang bar spyod pa/_srog gcod pa gsum mi bya ste/ byas na phyi'i phyi/_phyi'i nang /_phyi'i gsang ba gsum gyi dam tshig nyams par 'gyur te/_rin po che rnam par spungs pa'i rgyud las/_sku yi phyi yi dam tshig la/_/rnam pa gsum du brtag te phye/_/ma byin blangs pas phyi yi yang /_/sku yi dam tshig nyams par 'gyur/_/_/de yi rtags su yan lag nad/_/mi bzod sna tshogs lus la 'byung /_/mi tshang spyad pa nang yin te/_/rtags su dbang po'i nad rnams so/_/ srog gcod pa ni gsang ba ste/_/de yi rtags su don snod nad/_/rnal 'byor pa yis myong ba'o/_/zhes so/_/de dag bskang ba'i cho ga yang /_/dam tshig mchog gi rgyud las/_/rtags dang sbyar ba'i rnal 'byor pas/_/phyi yi phyi la lder tsho dang /_/ ri mo'i las ni lan bdun gyis/_/de yis sdig pa las grol ba'o/_/zhes pas/_/ sngags phyi'i lha'i sku gzugs lan bdun bya'o/_/nang gi nyams na de nyid las/ phyi yi nang la lugs sku bdun/_/rab tu gnas pa rtsol bas bzhengs/_/bla ma 

mchog la phul bas 'grub/_/_ces pas/_nang gi lha tshogs kyi lugs sku bdun bzhengs pa bla ma la phul bas so/_/gsang ba de nyid las/_phyi yi gsang ba'i rtags byung na/_/rdo rje dang ni dril bu nyid/_/dgu 'am bcu gcig bla ma la'o/_/ des ni nad las grol ba dang*/_/'dod pa phun sum tshogs pa dang /_/dge dang zhi ba'i las 'grub dang*/_/'gro ba rnams ni byams par 'gyur/_/zhes so/_/des na sku'i phyi'i dam tshig tu lus kyi mi dge ba rnams bsrung ste/_rang gzhan lha'i dkyil 'khor du gsal ba las mi 'dar bar bya'o/_/sku'i nang gi dam tshig la gsum las/_gser gyi khang bu brtsegs pa'i rgyud du gsungs pa/_/nang gi phyi ni spun dang yang /_/gang gi pha dang ma nyid dang /_/rang gi lus la mi smad do/_/_nang gi nang nyid phyir na yang /_/theg pa che chung chos rnams la/_/'jug par 'dod dang zhugs pa dang /_/zhugs te gzugs brnyan 'dzin pa'i lus/_/smad cing mtho brtsams rgyan smad na/_/sangs rgyas sku ni brgya phrag bslus/_/nang gi gsang ba rang gi lus/_/lha yi dkyil 'khor yin pa'i phyir/_/sman dang zas la dug bsres zos/_/_/gal te mtshon gyis btab na yang /_/zag pa'i lam med lus brgya blang*/_/de 'og tsha ba'i dmyal ba myong*/_/zhes pas/_de dag spang bar bya'o/_/sku'i gsang ba'i gsum ni/_snga ma las/_sku yi gsang ba'i phyi yi ni/_/rdo rje spun nam sring mo yi/_/lus kyi rgyan la dpyas pa dang /_/mtho btsams lag gi brdeg pa'i tshul/_/gal te gzhan gyis byed bcug na'ang /_/_'dir yang mnar med rgyuRa 'phel 'gyur/_/nang gi shin tu 'dres pa'i mched/_/ku re rtsed mo'i tshul tsam yang*/_/brdeg gam brdeg par brtsam pa'am/_/rmi lam na yang yum la gtses/_/

de ma thag tu ma bshags na/_/'di yang sngar dang sdig mnyam mo/_/gsang ba'i gsang ba bla ma yis/_/sku yi grib ma mi 'gong la/_/bla ma'i spyan lam dag tu yang /_/mtshon cha gzung bar mi bya 'o/_/rkang lag brkyang dang nyal mi bya/_/skyil krung 'dug dang rgyab mi bstan/_/lham dang stan dang bzhon pa dang /_/gdugs sogs sgeg pa'i rgyan rnams spang /_/bla ma'i gzim khang dag la yang*/_/lag pas mtshon nam rdo dag gis/_/brtsam par bya ba ma yin no/_/de dag las ni 'bum 'gyur du/_/bla ma'i gnas khang bshig pa dang /_/sku la brtsams shing sdig byas pa/_/'di yi sdig pa pha mtha' yas/_/gal te bla ma bag med pas/_/ma spyad stong na'ang pha mtha' yas/_/mched spun sku la brnyas byas na/_/'di yi rnam smin brjod mi nus/_/zhes pas legs par bsrung ngo /_/de dag byung na de ma thag tu bshags par bya'o/_/ gnyis pa gsung gi dam tshig ni/_/bkra shis nyi ma 'bum gyis brgyan pa'i rgyud las/_/gsung gi dam tshig khyad par nges byed na/_/skyob pa lnga yi rnal 'byor lam gzud phyir/_/rnam grangs dbye na bkod pa bsam yas kyang /_/nges par bsdu na bsrungs mtshams bcu gnyis so/_/phyi dang nang dang gsang ba gsum dag las/_/gsum gsum dag ni dbye na dgur 'gyur te/_/_rtsa ba gsum ste bcu gnyis kho na'o/_/zhes pas/_gsung gi phyi'i dam tshig tu rdzun du mi smra ste/_/ 'khor lo rnam par brtsegs pa'i rgyud las/_sngags kyi mos pa spyod pa yis/_/ 'gro ba phal pa dag la yang /_/brdzun gyi tshig ni rang 'dod kyis/_/smra la rtag tu dga' ba la/_/sngags bzlas nus pa mi 'byung zhing*/_/gzhan la smras pa btsun pa 

min/_/rang gi ngag nyid nyams pa yis/_/'gro ba gzhan gyi lce 'babs 'gyur/_/ ma 'ongs dus na sme sha'i lus/_/byang gi phyogs su myong bar 'gyur/_/de 'og ngan song sdug bsngal yang*/_/rnam pa sna tshogs myong bar 'gyur/_/zhes so/_/phyi'i nang du phra ma mi smra ste/_/de nyid las/_sngags la gzhugs pa'i gang zag dang /_/ gzhan gnyis dbyen 'jug phra ma smra/_/chos smras 'khor rnams mi 'du dang /_/ cis byas log par 'gyur ba dang /_/ma dpyad rnams ni dgrar 'gyur dang /_/ lus la mtshon gyis 'debs pa dang /_/shi 'phos nas ni sder bcas lus/_/de nas ngan song gsum du myong /_/zhes so/_/phyi'i gsang ba gzhan gyi zhe mi bcad de/_/de nyid las/_rtag tu zhe gcod tshig smra ba/_/_/snga ma'i las dang phyi ma'i rtags/_/'gro ba byams bral bshes kyang sdang /_/chos kyi tshig kyang 'chol bar 'gyur/_/shi 'phos rab tu dred pa'i lus/_/de nas ngan song gsum du 'khor/_/ zhes pas spang ngo /_/gsung gi nang gi dam tshig gsum bsdoms te bshad pa ni/ dam tshig rnam par bkod pa'i rgyud las/_/sngags pa sdom la gnas pa yi/_/chos smra rnams dang chos bsgrub dang /_/chos ni bsgom pa'i gang zag la/_/sgro zhing skur ba btab pa dang /_/gshe zhing smad pa'i tshig smras na/_/gzhan gyi mos pa nyams pa dang /_/rang gi rtogs pa nyams pa dang /_/rang gi chos rnams brjed nges te/_/ yid dpyod 'dra min 'chol bar 'gyur/_/zhes so/_/de'ang gzhan la sgro btags na/_/phyi'i dam tshig nyams/_/skur ba btab na nang gi dam tshig nyams/_/gshe zhing smad na gsang ba'i dam tshig nyams pas spong ngo /_/gsung gi gsang ba'i phyi ni/_/_/rdo rje spun sring la gshe skur mi bya zhing /_/nang la bla ma'i phyag rgya dang nye 

'khor mi smad/_/gsang ba bla ma la mi smad de/_/phyag rgya gnyis sbyor gyi rgyud las/_/rdo rje mched dang lcam dral la/_/tshig gi smras dang ngag bcag na/_/bskal pa brgya phrag bye bar ni/_/ngan song sdug bsngal drag po myong /_/snga ma byas dang da lta'i rtags/_/rim pas myong bar 'gyur ba'o/_/_snga ma byas pas tshe 'di la/ bar nas tha mar myong ba la/_/yang snga tshe yi stod la ni/_/skyes ma thag tu myong bar 'gyur/_/'di la byas pa'i las mtha' ni/_/_tshe yi zhabs la ngag gi las/_/ 'khor 'das gzhan gyi lce 'bab dang*/_/glo bur dag tu smra rgyun 'gags/_/bla ma'i bu dang chung ma dang /_/_/gang dag nye gnas dag kyang rung /_/bka' las 'das shing ngag 'das na/_/snga ma las ni nyams 'gyur ro/_/zhes so/_/bskang ba ni rdo rje nyi ma las/_gal te rmi lam dag tu yang /_/byung na yid kyis bshags pa bya'o/_/zhes so/_/ gsum pa thugs kyi dam tshig la yang gsum las/_/thugs kyi phyi yi phyi ni/_/snying po'i don rnam par len pa'i rgyud las/_/gang dag sngags pa rdo rje 'dzin/_/sems can gzhan nam rang yang rung /_/gnod par bya ba'i las 'chang na/_/'di ni shu ba can gyi lus/_/grang ba'i reg dang ldan pa yi/_/lus ni stong phrag lnga blangs nas/_/grang ba'i dmyal bar nges par 'gyur/_/zhes so/_/mdor na brnab sems cha dang bcas pa spang ngo /_/phyi'i nang gi gnod sems spang ste/ gnam lcags me ltar 'bar ba'i rgyud las/_gal te sems can phal pa la/_/ yul gyur gnod pa'i sems skyes na/_/'gro ba thun mong lus can ni/_/brgya phrag gsum gyi srog bcad pas/_/_/'di yi sdig pa pha mtha' yas/_/gal te bstan 

pa'i rtags 'dzin pa'i/_/gzugs can rnams la log 'gyur ro/_/sngags la zhugs pa lnga phrag 'gyur/_/_/rdo rje spun sring bdun phrag go_/_/_brgyud pa'i bla ma brgya phrag go_/_/_rang gi bla ma de yi brgya/_/_sngags kyi sgor zhugs dbang thob pa/_/mchog tu rnam smin de ltar ro/_/zhes so/_/phyi'i gsang bar log lta spang ste/_/bkod pa chen po las/_rang ngam gzhan gyi grub mtha' yis/_/chos la smod pa log pa'i lam/_/rtsa ba'i dam tshig las 'das nas/_/bsregs bcad me yi sdug bsngal la/_/yun ring bar du gnas pa'o/_/rang gi grub mthar log lta skyes/_/dmyal ba nyid las thar skabs med/_/ces so/_/thugs kyi nang la gsum las/_/_phyi ni spyod pa log pa/_nang ni sgom pa log pa/_gsang ba lta ba log pa ste/_shel gyi khang bu brtsegs pa'i rgyud las/_lta dang sgom dang spyod pa log_/'di ni lam log chen po ste/_/_sems can kun gyi sdug bsngal gang /_/ 'di yi sems la smin par nges/_/_zhes so/_/thugs kyi gsang ba'i gsum ni/ lta sgom spyod pa snyoms las su gyur pas yid la ma byas pa phyi/_yi dam gyi lha yid la ma byas pa nang /_bla ma dang rdo rje spun sring yid la ma byas pa gsang ba ste/ pad+ma klong yangs las/_su yis yid kyis las 'khyal te/_/yid la bya ba'i chos rnams la/_/_/yid la ma byas nyams pa dang /_/'das dang zhig pa'i las kyi mtha'/_/mnar med sdug bsngal myong ba 'o/_/zhes pa dang /_dam tshig rnam par bkod pa mchog gi sdong po'i rgyud las/_/dam bca' 'da' bar mi bya zhing /_/bla ma'i khas blangs mi bcag go_/_bla ma'i bya ba ma log dang /_/rang gi man ngag sems rnams kun/_/chos las gzhan par mi bya 'o/_/sems can kun gyi don bya 

zhing /_/rtag tu bla ma la gus dang /_/dam tshig mchog las 'da' mi bya/_/rdo rje dril bu gzung ba dang /_/sngags la 'os pa'i rdzas rnams gzung /_/spyir yang rtsa ba'i dam tshig las/_/gsang bar 'os dang gnyer gtad dang /_/gsang bar khas blangs bstan pa dang*/_/smras dang yid kyis log spyad na/_/'di yang mnar med rgyur 'gyur ro/_/_/dbang las byung ba'i khyad par chos/_/gzhan du mi bsgrags sems la sbyar/_/bla ma'i thugs la gnod pa yi/_/lus sam ngag gam yid dag gis/_/bya ba log pa mi bya 'o/_/de bzhin rdo rje spun zla la/_/_gzhan las khyad par man ngag rnams/_/gzhan la gsang la sems bzhag na/_khyad par dngos grub mchog tu 'gyur/_/des na dam las mi 'da'o/_/zhes so/_/de ltar sku gsung thugs las che ba nyi shu rtsa bdun po dang /_de'i nang nas bla ma dang rdo rje spun sring la brten pa rnams lci bas myur bar bshags par bya'o/_/de'ang dam tshig las 'gal ba ni nyin zhag gis bar ma chod pa'i ltung ba dam tshig las phyir gyur pa rnams so/_/nyams pa ni zla bas bar ma chod pa'i ltung ba rnams so/_/'das pa ni los bar ma chod pa'i ltung ba rnams so/_/lo gnyis sam gsum song ba'i ltung ba la ni dam tshig ral ba zhes bya'o/_/lci yang kyang go rim bzhin yod de/_rdo rje nyi ma dam tshig bkod pa'i rgyud las/_spyir na dam tshig khyad par las/_/dus la khyad par nges phye ba/_/_dam las 'gal zhes nyes byas gang*/_/zhag gis bar ma chod par ni/_/_dmigs pa'i yul la bshags byas na/_/des ni sor yang chud pa 'o//_nyams zhes zla bas ma chod par/_/'gyod pa drag pos bshags pas so// dam las 'das na lo dag gis/_/bar du ma chod bshags pas so/_/lo ni 

gnyis nas gsum dag la/_/dam tshig ral ba zhes bya ba/_/mchog tu drag na gso ru rung /_/lo gsum dag las 'das pa ni/_/de nas gsor yang mi rung ste/_/gal te blangs na gnyis ka'i tshig_/nges par sa spyod sdug bsngal la//_rgyun du spyod pa kho na 'o/_/zhes so/_/bskang ba'i thabs ni de nyid las/_'gal na tshogs kyi 'khor los bshags/_/nyams na rang gi bdog pas bskang /_/'das na bu dang chung ma dang /_/nye 'khor lus dang ngag dag dang /_/yid dang bdog par bcas pas bskang /_/ral pa rang gi srog gis bskang /_/de las phyir yang gyur pa na/_/_/nyams pa chen po zhes bya ste/_/gso ba rung ba ma yin no/_/zhes so/_/dam tshig gi sgra don ni/_/rgya gar gyi sgra las/_/sa ma ya zhes pa/_/bod skad du dam tshig ces bya ba ste/_so sor bshad na/_dam tshig rnam bkod las/_sa zhes bya ba bskyed pa la/_/ma zhes bya ba ma nyams na/_/dngos grub thams cad ster ba nyid/_/ya zhes nyams na yas par 'gyur//_zhes pa dang /_dam zhes bya ba bcings pa ste/_/_/de nyid grol na nyams pa ste//_de las 'das na gsor mi rung*/_/tshig ces ya ba de 'das na/_/me yi sdug bsngal myong ba 'o/_/yang na dam pa bsrung ba nyid/_/sku dang gsung dang thugs dag la/_/su yis 'das pa tshig par byed/_/bskal pa brgya phrag dag tu 'o/_/zhes pa dang /_mdor na dam tshig ces bya ba/_/rang sems tshig pa med pa la/_/g.yo sgyu rnams dang bral ba 'o/_/ zhes so//mdor na gsang sngags kyi che ba bla ma las byung bas de mnyes par bya ba ni sngar yang bshad la/_khyad par du dam tshig rnam bkod las/_/dngos grub mchog tu 'dod pa'i mis/_/_/ji skad bla mas gsungs bzhin bsgrub/_/bla ma 

mchog gis bka' stsal pa/_/gal te nyes pa'i skyon rig na'ang /_/ji skad smras pa de bzhin bya//_de bzhin bla ma'i bya ba la/_/lus kyi sdug bsngal mchog gyur kyang /_/rang gi nus pas 'bad de bya/_/_/bla ma'i thugs ni skad cig kyang /_/ dkrugs par bya ba ma yin no/_/bla ma'i zas dang nor rnams la/_/rang gi srog gi phangs pa bzhin/_/rnal 'byor pas ni rtag tu bsrungs/_/gal te bla ma'i zhing khams su//chos bshad dbang bskur rab gnas dang /_/bsam gtan bsgom par bya ba rnams/_/rjes ma gnang bar mi bya 'o/_/mdor na lus dang ngag yid kyis//_bya ba'i rnam pa gang byed kyang /_/bla mar ma zhus ma gnang bar/_/cung zad tsam yang mi bya 'o/_/gzhan yang dge ba'i las gang yang /_/bla ma la zhus brtsam par bya/_/rnal 'byor spyod lam thams cad du/_/bla ma mchog dang 'bral mi bya/_/ dus gsum zas ni nam za yang*/_/sum char bcad pa'i phud rnams kyis/_/bla ma mchog la dbul bar bya/_/nor dang dkon pa'i rin po ches//_bla ma rdo rje 'dzin pa la/_/'dod pa med kyang phyogs su dbul/_/ci dang ci yi phud rnams kyis/_/ bla ma mchog la bsngos te dbul/_/mdor na bdag gi bsam pa ni/_/rnam par dag pa zol med pas/_/bla ma'i phyogs su dmigs par bya'o/_/rnam dag mchog tu dge bas ni/_/legs pa'i yon tan thams cad 'thob/_/des na bla ma mnyes par bya'o/_/zhes so/_/de ltar dam tshig bsrung zhing /_bla ma mnyes na yon tan dpag tu med pa nyid de/_/_rdo rje nyi ma'i rgyud las/_/rtsa ba gsum las nges phye ba/_/dgu yi rnam par phye ba las/_/nyi shu bdun gyis dbye ba yis/_/sngags las khyad par snang ba yi/_/dam tshig rnam par bsdus te phye/_/'di las 'gal bar ma 

byas na/_/rdo rje 'dzin pa rdzogs sangs rgyas/_/tshe 'di nyid la thob par nges/_/ des na sngags pas 'bad pa dang /_/shes bzhin gyis ni zin par bya/_/mchog tu dngos grub 'dod pas ni/_/bla ma bslu bar mi bya zhing /_/mched la brtse gdung rgyun mi gcad/_/ces pa dang /_rdo rje snying po sra ba 'byung gnas kyi rgyud las/ dam tshig sdom pa rnam bshad pa/_/kun kyang rang gi sems las so/_/de yi 'phen pa bla mas shes/_/de phyir sems la 'dris pa'i mis/_/sangs rgyas zhing khams mthong ba dang /_/sku gsum tshad du 'byongs pa dang*/_/sangs rgyas yon tan mngon par 'grub/_/bla ma rtag tu bsten pa'i mis/_/mkha' 'gro'i gzugs rnams mthong ba dang /_/de yi byin rlabs 'jug pa dang /_/dus gsum lung yang ston pa dang /_/skye shi gnyis la dbang thob 'gyur/_/grogs la brtse gdung ldan pa'i mis/_/'gro ba thams cad 'dul ba dang /_/kun gyis snyan par grags pa dang /_/_/de yi byin rlabs 'jug pa dang /_/gzugs can kun kyang byams pa dang /_/rtag tu dam tshig la gnas dang /_/mkha' 'gro ma rnams 'du ba dang /_/ ma bsgrub dngos grub 'byung ba dang /_/ngag la nus pa 'bar ba dang /_/de bzhin mchog dang thun mong gi_/dngos grub thams cad rdzogs par 'grub/_/rtag tu dgon par gnas pa'i mis/_/rlung sems tshad rnams zin pa dang /_/snang ba grogs su 'char ba dang /_/rang gi sems la dbang thob 'gyur/_/bla mar bsnyen bskur byas pa'i mi/_/longs spyod mchog dang ldan pa dang /_/'khor 'das rgyas shing bsod nams ldan/_/'gro ba yongs la_sa rgyal bar 'gyur/_/rtag tu dbang rdzogs thob pa'i mi/_/'gro ba'i gtso bor 'gyur ba dang /_/kun gyis mthong na 

dga' ba dang /_/ye shes mngon du 'byongs pa dang /_/sangs rgyas rnams kyis byin rlabs 'gyur/_/rtag tu gtor ma'i las byed pas/_/bsod nams tshogs rnams rdzogs pa dang /_/bar chad med cing las rnams 'grub/_/_'dod pa phun sum tshogs pa dang /_/mkha' 'gro bran bzhin 'khor bar 'gyur/_/zhes gsungs so/_/de dag gis smin byed dbang gi rim pa rnams bstan zin to/_/ don gnyis pa smin pa grol bar byed pa'i gdams pa la/_yid ches shing khungs btsun pa'i yan lag tu brgyud pa'i lo rgyus dang /_de las byung ba'i gdams pa dngos gnyis las/_dang po klong gsal las/_skal ldan nges shes bskyed pa'i phyir/_/_brgyud pa'i lo rgyus bshad par bya/_zhes pas/_'di la ma bshad pa'i skyon/_/_bshad pa'i yon tan/_brgyud pa dngos ji ltar bshad pa gsum las/_dang po nyi zla kha sbyor las/_lo rgyus don gyis ma bshad na/_gsang chen nges pa'i bka' 'di la/_yid mi ches pa'i skyon du 'gyur/_zhes so/_/gnyis pa ni snga ma las/_brgyud pa khyad par 'phags pa dang /_/gdams pa zab phyir nges shes skye/_zhes so/_/ gsum pa klong gsal las/_brgyud pa nye zab khungs btsun phyir/_kun tu bzang nas rim pas bshad/_ces pa dang /_'di nyid kyi btags grol snying po las/_ston pa kun bzang yab yum gyis/_/nyid las mi gzhan sems dpa'i snod/_/byin gyis brlabs kyis bdag nyid la/_/btags pas gcig shes chos kun grol/_/_/bcings dang grol ba'i mtha' las 'das/_/rdo rje sems dpa'i byin rlabs kyis/_/rab byung dga' rab thugs la shar/_/sing ha nyid la rgyud 

gtad pa/_/'bras bu yongs rdzogs btags grol rgyud/_/o rgyan pad+ma nyid la gtad/_/lnga ldan bu la 'di ston cig_/ces gsungs pas/_de nas mkha' klong rnam par dag pa'i gnas 'og min chos kyi dbyings kyi pho brang du/bcom ldan 'das dpal kun tu bzang po yab yum chos sku dri ma dang bral ba ci'i ngo bor yang ma grub pa las/_longs sku mtshan rdzogs rdo rje 'chang gi rnam par bzhengs nas/_chos sku spros pa dang bral ba'i ngang nas 'og min gyi gnas su dpal rdo rje sems dpa' la rang bzhin gyis byin gyis brlabs kyis bshad/_de nyid kyi snang cha las longs sku mtshan dang dpe byad kyis brgyan pa dpal rdo rje sems dpa' byon te/_sprul pa'i sku dga' rab rdo rje la dur khrod me ri 'bar ba'i gzhal yas khang chen por tshig sdeb sbyor legs pa'i sgo nas bshad/_des slob dpon chen po shrI sing ha la rtsub 'gyur tshal gyi dur khrod chen por mngon sum rang thog tu phab nas bstan/_des rig 'dzin chen po pad+ma thod phreng rtsal zhes bya ba rdo rje lta bu'i sku skye shi 'das grongs dang bral ba de la dur khrod chen po so sa'i gling du gnas lugs yid dpyod dang phral nas bstan/_des mkha' 'gro ma thams cad kyi lung bstan zhing gnang ba thob pas yum mkhar chen bza' 'tsho rgyal la/_gzho stod ti sgro brag gi tshogs khang chen por glen sgom yid dpyod dang phral nas/_lnga ldan ye shes kyi snying po Rang gsal mngon sum du gtan la phab nas gsungs/_des mkha' 'gro du mas lung bstan zhing bla ma yab yum gyi_sa dngos su byin gyis brlabs pa'i rnal 'byor pa pad+ma las 'brel rtsal la/_mchims phu rig 'dzin zhi ba sgrub pa'i nags khrod mkha' 'gro rang bzhin gyis 'du ba'i gnas mchog dam 

par mngon sum 'od gsal gyi dgongs pa dbang gi chu bo ma nyams pa'i ngo sprod gzhi snang 'char tshul dang bcas pa gnad 'phyugs pa med par gsungs so/_/ gnyis pa de las byung ba'i gdams pa la/_brtson 'grus rab tshe 'dir sangs rgyas pa'i gdams ngag_/'bring bar dor 'tshang rgya ba'i gdams ngag_/tha ma rang bzhin sprul pa sku'i zhing du 'tshang rgya ba'i gdams ngag dang gsum las/ dang po la sngon 'gro'i rim pa ji ltar bstan pa'i tshul dang /_dngos gzhi zag pa med pa'i ye shes rgyud la skyed pa'i tshul dang /_rjes snang ba bzhi ji ltar 'char ba'i tshul dang /_mtha' rten gyi man ngag bshad pa'i tshul dang bzhi las/_dang po la thun mong chos spyi'i sngon 'gro_/thun mong ma yin pa rang gi sngon 'gro_/gnas lugs kyi ngo bo khregs chod gdab tshul dang gsum las/_dang po klong gsal las/_byams dang snying rje chos spyi'i lam/_/theg pa chen por 'jug phyir du/_/ zhes pa dang /_'das rjes las/_mi rtag snying rje byang sems sbyang*/_zhes pas/_phyi nang gi sngon du 'gro ba'i thog mar mi rtag pa dang /_byams snying rje byang chub kyi sems gsum sbyong tshul bstan pa la gsum las/_dang po ni phyi dus bzhi'i 'gyur ba la brten nas rang gi tshe mi rtag_/nang 'byung bzhi 'gyur ba la brten nas rang gi tshe mi rtag_/gsang ba skad cig yud tsam thang cig 'gyur ba la brten nas rang gi tshe mi rtag_/skye 'gro du ma rim gyis song ba la brten nas rang gi tshe mi rtag_/'byung bzhi thim tshul bsams pa la brten nas rang gi tshe mi rtag pa rnams bsam par bya ste/_rgya che rol pa las/_srid pa mi rtag ston ka'i sprin dang 'dra/_/_/nye bar len pa'i lus 'di 'jig cing bral/_/dus bzhi mi rtag 

'gyur zhing snying po med/_/rgas shing rgud pa 'chi ba'i chos can te/_/thang cig yud tsam skad cig gnas pa med/_/_skyes bu'i tshe 'gro ri gzar 'babs chu 'dra/_/_zhes so/_/ gnyis pa byams pa bsgom tshul ni/_'di ltar 'khor ba'i sems can thams cad thog ma med pa'i 'khor ba na 'khyams pa'i tshe/_pha ma drin can sha stag yin pas 'di thams cad bde ba phun sum tshogs pa dang 'phrad par gyur cig snyam pa ste/_snying rje mchog gi mdo las/_byams pa'i rang bzhin srid pa'i sems can la/_/bde ba'i sman shing gcig pu bla med pas/_khyab par gyur ces thugs rje'i sprin tshogs can/_/gnyis med ye shes mchog gis gnas pa lags/_/zhes so/_/ gsum pa snying rje ni/_ngan song gsum po la sogs pa'i sems can sdug bsngal ba rnams sdug bsngal thams cad dang bral bar gyur cig snyam pa ste/_bu mo zla mchog gis zhus pa'i mdo las kyang /_'gro ba sdug bsngal gyur pa'i tshogs mthong nas/_/thugs rjes mi bzod sdug bsngal bral gyur ces/_/_rtag tu phan pa 'ba' zhig sbyor mdzad pa/_/snying rje'i ljon shing de la phyag 'tshal lo/_/ zhes so/_/ bzhi pa byang chub kyi sems ni/_de ltar 'khor ba'i sems can 'di dag_/bdag gis skye rga na 'chi bzhi'i chu bo bzhi dang phral nas myur du sangs rgyas kyi go 'phang thob par gyur cig snyam pa ste/_sdong po bkod pa las/_kye rigs kyi bu 'khor ba na rgyu ba'i sems can 'di dag sangs rgyas kyi byang chub la 

gnas par gyur cig snyam du/_byang chub kyi sems bla na med cing gzhal du med pa de'i bsod nams kyi phung po ni de ltar dpag tu med do zhes so/_/de ltar bsgoms pa'i dgos pa ni/_tshe mi rtag pas 'jig rten gyi bya ba las blo log ste ci byas chos su 'gro ba dang /_byams snying rje byang chub kyi sems gsum gyis theg pa dman pa las blo log ste ci byas gzhan don du 'gyur ba'i dgos pa yod do/_/klong gsal las/_mi rtag snying rje byang sems kyis/_/chos 'jug theg chen lam du 'gro/_/zhes so/_/de ltar ma bsgoms na de las log pa'i skyon yod do/_/ gnyis pa thun mong ma yin pa/_rang gi sngon 'gro la phyi lus ngag yid gsum ru shan dbye zhing sngon du 'gro ba/_nang lus ngag yid gsum ru shan dbye zhing sgrib pa sbyang ba/_gsang ba lus ngag yid gsum rnal du dbab cing sor gzhug pa gsum las/_dang po lus ngag yid gsum las/_lus la'ang ru shan dbye ba dang /_sngon 'gro gnyis las/_dang po thal 'gyur las/_'khor 'das ru shan ma phyed na/_/khams gsum lus ngag yid kyis kyang /_/'brel ba chod par mi 'gyur bas/_/'khor 'das ru shan dbye bar bshad/_/ces pas/_/_dang po lus 'di rgyu ma rig pa las bskyed pas dus rgyun du 'khor bar 'khyams te/_da phan chad 'khor ba mi 'khyams par bya ba'i phyir/_lus dang 'khor ba gnyis ru shan dbye ba ni/_'das rjes las/_lus kyi sngon 'gro bya ba'i phyir/_/rigs drug spyod pa sna tshogs spyad/_/dkon mchog gsum gyi spyod pa bya/_/zhes pas/_mi med pa'i ri la phyin te/_da ni sems can thams cad kyi don du/_lus dang 'khor ba ru shan phye la/_lus 'di phyis 'khor bar mi ldog par bya snyam du sems bskyed 

nas/_de nas dmyal ba tsha grang /_yi dwags bkres skom/_dud 'gro bkol spyod/ mi skye shi/_lha ma yin 'thab rtsod/_lha 'chi 'pho ltung ba'i sdug bsngal rnams yid kyis rang gi rgyud thog tu bsams la/_de dag gis bde sdug gi spyod pa dang /_sgra skad sna tshogs dran tshad bya'o/_/_de nas lus la chags zhen dgag sgrub bkres skom med pa'i nyams 'dug na phyed pa'i rtags yin te de ma byung gi bar du bskyar ro/_/ gnyis pa sngon 'gro dngos ni/_thal 'gyur las/_rdo rje skyil krung dang bcas te/_lus sbyangs sems la phan pa'o/_/zhes pas/_de nas rdo rje skyil krung ni rkang mthil gnyis sprad de lus drang por bsrang /_lag pa gnyis spyi bor ma reg par thal mo sbyar te yar rtse mar rtse gnyis rdo rje rwa gsum pa 'dra ba la nyin mtshan du 'bad do/_/rtags ni lus khol bur na ba dang /_khang rul zhig pa ltar tshugs mi thub cing drod skye ba dang rnam rtog med pa 'byung ngo*/_/de yang yar rtse gsum ni ngo bo rang bzhin thugs rje gsum mtshon la/_mar rtse gsum ni sku gsum mtshon zhing /_sked pa gcig tu 'dril ba ni nyams len khregs chod thod rgal gnyis ngo bo gcig pa lam du byed pa mtshon pa'o/_/de ltar lus kyi sngon 'gro byas pa la dgos pa gsum ste/_thun mong /_khyad par/_mthar thug go_/dang po lus kyi sdig pa ma lus par 'dag pa dang /_lus rdo rje me 'bar ba ltar mthong bas lus kyi gdon bgegs dang bar chad zhi ba dang /_lus kyi zhen pa ldog pa'i dgos pa yod do/_/ gnyis pa de ltar zhen pa log pas phyin chad 'khor bar mi 'jug cing 

lus sprul pa'i skur grol ba'i dgos pa yod do/_/gsum pa lus de nyid sangs rgyas thams cad kyi sku rdo rje dang gnyis su med par gdod ma'i gnas su mya ngan las 'da' ba'i dgos pa yod do/_/ gnyis pa ngag la gnyis las/_dang po ru shan dbye ba ni/_'das rjes las/_ngag gi sngon 'gro bya ba'i phyir/_/rigs drug sgra skad sna tshogs brjod/_/ zhi khro'i sgra dang 'byung ba'i sgra/_/rnam pa sna tshogs gnyis la spyad/_/ces pas/ de'ang ma rig pa las grub pa'i lus la ngag ces pa'i bya ba'i sgra 'di brten pas 'khor bar 'khyams pas/_da phyin chad 'khor bar mi 'jug par bya ba'i phyir/ ngag dang 'khor ba gnyis ru shan phye ba gal che bas/_mi med pa'i sar phyin te da ni sems can gyi don du ngag dang 'khor ba gnyis ru shan dbye la/_phyis mi ldog par bya snyam du sems bskyed nas/_rigs drug gi sgra skad sna tshogs dang /_zhi ba'i gsung dbyangs dang /_khro bo'i gad mo dang /_'byung bzhi'i sgra skad rnam pa sna tshogs yid la dran tshad ngag tu brjod do/_/rtags ni bla ma'i gdams ngag la go ba skyes nas ched du ma gzung bar rang rdol ba dang /_chos kyi tshig don mang po rang rdol du 'byung ngo*/_/de ltar ma byung gi bar du bskyar ro/_/ gnyis pa ngag gi sngon 'gro dngos ni/_thal 'gyur las/_ngag ni hUM zhes gnas pa la/_/rgyas gdab pa dang rtsal sbyang nyid/_/mnyen btsal lam du zhugs pa yis/_/de ltar ngag sbyangs sems la phan/_/zhes pas/_'di la rgyas gdab pa dang rtsal sbyang ba/_mnyen btsal ba/_lam du gzhug pa bzhi las/_dang po rgyas gdab pa la'ang gnyis las/_phyi snang ba la rgyas gdab pa ni/_hU~M hU~M hU~M zhes ring 

bar brjod pas/_phyi snang ba che chung thams cad hUM che chung du lam lam song bar bsam zhing /_so dang mchu ma reg tsam du bya ste/_rlung dang snang ba shes pa gsum gcig tu gtad la ma yengs par bya'o/_/de nas snang ba thams cad ban bun du song na rgyas thebs pa'i rtags so/_/des ni phyi snang ba rang bzhin med_ par grol ba'i dgos pa yod do/_/ gnyis pa nang phung po la rgyas gdab pa ni/_yang skyil mo krung byas te phyi'i hUM rnams gcig byung gnyis byung la thams cad lus kyi nang du byung bar bsgom la/_hUM zhes ring bar brjod cing /_hUM rong nge ba snyam byed na rlung bsdams pa gnad yin no/_/des ni nang sha khrag rdos pa'i phung po rang bzhin med par grol ba'i dgos pa yod do/_/ gnyis pa rtsal sbyang ba la yang gnyis las/_dang po phyi snang ba la rtsal sbyong ba ni/_hU~M mthing nag che chung gang la 'bigs pa'i yul dang mtshams pa/ reg pa tsam gyis phyir thal nang thal du 'gro bar bsams la hUM drag la thung bar brjod nas phyi rol gyi snang ba thams cad khral khrol du khe khol med par dbug go_/_/rtags ni phyi'i snang ba thams cad sang seng khral khrol snang la rang bzhin med pa'i nyams 'byung ngo*/_/de ltar ma byung gi bar du bskyar ro/_/ gnyis pa de ltar byas pas phyi snang ba thams cad bde gsal rang grol 'ja' tshon lta bur 'gro ba'i dgos pa yod do/_/gnyis pa nang phung po la rtsal sbyang ba ni/_hUM mthing nag mtho gang pa rang gi lus la phyir thal nang thal skor tsher med par phug pas seng seng du bsam zhing hUM drag la thung bar brjod pas 

'byongs pa'i rtags ni lus kyi sha khol tsher 'phar ba dang khral ma khrol du song ba'i snang ba 'byung ngo*/_/ma byung gi bar du bskyar ro/_/des ni nang phung po'i nad gdon zhi ba dang /_phung po 'od gsal du grol ba'i dgos pa yod do/_/ gsum pa mnyen btsal ba ni/_/_rang gi mdun du shing la sogs pa'i mtshan ma btsugs la/_hUM zhes brjod pas hUM gi theg pa dru bu ltar dkris shing 'jig pa med pa la shes pa gtad nas/_hUM brjod pas shes pa lhan ne ba 'ong zhing grol ba snyam byed na 'byongs pa'o/_/des ni dmigs pa gang du'ang bsgyur du btub pa'i dgos pa yod do/_/gnyen bshes mthun pas yid bsgyur thub pa bzhin no/_/ bzhi pa lam du 'jug pa ni/_/_hUM mthing ga khru gang pa gcig ri mo'i 'khyogs mtshams srin 'gros lta bu khru re tsam na yod pa la zhugs te/mthong phar 'gron po don gnyer ba bzhin zhugs nas song bar bsams la/_hUM ring bar brjod pas shes pa bde lam pa dang 'bol shig pa 'byung ngo /_/des ni rang gi lus ngag gi lam srol du tshud pa'i dgos pa yod do/_/de ltar hU~M brjod pa thams cad kyi rjes la shes pa bde gsal la mi rtog pa'i ngang la rang babs su yul gyi ri la sogs pa'i bar nas/_mi mthong ba'i sa phyogs dang bcas pa na lhod lhod gnas pa yin pas/_de nyid kyi thog tu dar re mnyam par gzhag cing / de dag gi rjes kyi shes pa ji ltar 'dug kyang rang gi rgyud la bkal la blta'o/_/ de'ang hUM brjod dus rlung sems rtse gcig tu phyi nang gar gtad pa der gzung ba yin pas/_rnam rtog 'gags yul gzhan las che ba ni rten 'brel gyi che ba yin 

no/_/_/de ltar ngag gi sngon 'gro'am spyod pa byas pa'i dgos pa yang gsum ste/ thun mong /_khyad par/_mthar thug go_/dang po ni ngag gi sdig pa ma lus par 'dag pa dang /_ngag gi bya bas gong gi yon tan rnams thob pa dang /_ngag gi bar chad zhi ba dang*/_ngag gi zhen pa ldog pa'i dgos pa yod do/_/ gnyis pa ni ngag gi zhen pa log pas phyin chad ngag 'khor ba mi ldog cing ngag longs spyod rdzogs pa'i skur grol ba'i dgos pa yod do/_/ gsum pa ni ngag de sangs rgyas thams cad kyi gsung rdo rje dang gnyis su med par gdod ma'i ngang du mya ngan las 'da' ba'i dgos pa yod do/_/de ltar sngon 'gro ma byas na/_de nyid las ldog pa'i skyon yod do/_/ gsum pa sems kyi sngon 'gro la'ang gnyis las/_dang po ru shan dbye ba ni/_'das rjes las/_yid kyi sngon 'gro bya ba'i phyir/_/rigs drug sdug bsngal blo la blang /_/zhes pas/_sems ni dang po chos sku yin yang yin par ma shes pas 'khor bar 'khyams pa yin te/_da phyin chad 'khor bar mi 'khyams par bya ba'i phyir/_sems dang 'khor ba gnyis ru shan dbye'o/_/_de'ang mi med pa'i lung pa dben par phyin te da ni sems can gyi don du sems 'khor 'das ru phyir mi ldog par bya'o snyam du sems bskyed nas/_rigs drug gi bde sdug thams cad bdag gi rgyud la bkal la nyams su myong ba'i tshul du bsam/_de dag gi rjes kyi shes pa yang rang gi rgyud la bkal la blta'o/_/ 'byongs pa'i rtags su sems gsal la dwangs pa dang /_'khrul ba med pa dang /shan phye la/ brod pa skye ba dang*/_snang ba thams cad dga' bde'i nyams 'bar bar 'byung 

ngo /_/ma byung gi bar la bskyar ro/_/ gnyis pa sngon 'gro dngos ni/_/thal 'gyur las/_sems ni thog ma byung sa dang /_/bar du gnas dang tha mar 'gro/_/de ltar gsum la brtag dpyad na/_/sems sbyangs sems kyi gnas lugs shes/_/zhes pas/_dang po sems kyi byung sa la brtag pa ni/_sems 'di phyi snod dang nang bcud gang nas byung /_stong pa dang /_snang ba dang /_yod pa dang /_med pa la sogs pa gang nas byung / sems nyid las sems byung ba yin snyam du brtags pas/_de'ang phyi'i ri khang khyim la sogs pa nas byung snyam na/_de'ang rdul phran bzhin du gzhig la brtags pas/_phyi snod nas ma byung /_nang rang gi lus las byung snyam na/_de'ang phyed tshal nas rdul phran gyi bar btsal bas mi rnyed/_stong pa nas ma byung ste/_byung sa ma grub/_snang ba las ma byung ste/_rdul phran du btsal yang mi rnyed de/_yod med gang las byung ba btsal yang ngo bo ma mthong /_sems las sems byung ba med/_byung sa dang byung mkhan gnyis ma grub/_tshol mkhan gyis sems la tshur bltas pas/ ngo bo ngos gzung dang bral te/_byung mkhan gyi sems ma grub pas byung sa'i ngos gzung ma grub par shes te/_byung sa dang rgyu mtshan btsal du ma rnyed pa ni/_sems nyid stong pa ngos gzung dang bral bar gtan la phebs pa yin no/_/de ltar sems la byung sa ma rnyed cing byung mkhan gyi sems ma grub pas/_sems dang por skye ba'i rgyus stong pa yin no/_/des na sems gzhi med rtsa ba dang bral ba chos sku skye ba med pa ngo 'phrod pa yin no/_/ gnyis pa sems kyi gnas sa la brtag pa ni/_sems nyid gar gnas/

phyi nang snod bcud/_lus mgo mjug la sogs par brtags pas/_de dag gang du'ang ma mthong ba de'i tshe/_rtog byed kyi shes pa nyid la tshur bltas pas/_shes pa gsal zhing snang yang rang bzhin ma grub pas/_gzhi med rtsa bral ye stong chen por gtan la phebs so//de ltar na sems la gnas sa ma rnyed cing / mkhan gyi sems la ngos gzung med pas sems bar du gnas pa'i rgyus stong pa yin no/_/des ni sems gsal la rang bzhin ma grub pa longs sku 'gags pa med pa dang ngo 'phrod pa yin no/_/ gnas gsum pa sems kyi 'gro sa brtag pa ni/_sems ni wal gyis byung nas yal gyis song ba snyam byed cing /_tha ma gang du 'gro brtags pas/_phyi nang snod 'gro mkhan gyi bcud snang stong yod med la sogs pa gang du'ang 'gro sa ma rnyed/ sems la brtags pas ngo bo ngos gzung ma mthong ba de'i tshe/_sems skye med blo 'das chen por gtan la phebs so/_/de ltar sems la 'gro sa ma rnyed cing / 'gro mkhan gyi sems la ngos gzung med pas sems tha ma 'gags pa'i rgyus stong pa yin no/_/de ni sems rig stong 'gro 'ong dang bral ba sprul pa'i skur gtan la phebs shing ngo 'phrod pa yin no/_/de ltar sems kyi sngon 'gro 'am/ spyod pa byas pa la dgos pa gsum ste thun mong*/_khyad par/_mthar thug go_/dang po sems kyi sdig pa ma lus par 'dag pa dang /_sems kyi bar chad zhi ba dang / sems kyi mngon zhen ldog pa'i dgos pa yod do/_/ gnyis pa sems der chos skur grol ba'i dgos pa yod do/_/gsum pa sangs rgyas thams cad kyi thugs rdo rje dang gnyis su med par gdod ma'i gzhi 

thog tu mya ngan las 'da' ba'i dgos pa yod do/_/de ltar sems ru shan ma phyed na gong gi yon tan de las ldog pa'i skyon yod do/_/'o na sku gsum thob pa de dang /_sangs rgyas kyi sku gsung thugs rdo rje gsum du mya ngan las 'da' ba de gnyis gcig mod/_khyad par dang mthar thug gi dgos pa zhes tha dad du brjod pa la shes 'dod med do zhe na/_khyad yod de/_lus ngag yid gsum sku gsum du thob pa ni/_phyir gsal 'gro ba la snang ba yin la/_mya ngan las 'das pa ni nang gsal gdod ma'i gzhi thog tu phyin pa'o/_/de ltar lus ngag yid gsum gyi spyod pa mthar phyin pa des ni phyi 'khrul pa'i rkyen snang zad par byed pa yin no/ gnyis pa nang lus ngag yid gsum ru shan dbye zhing sgrib pa sbyang ba ni/ klong gsal las/_'khrul rgyu zad par bya ba'i phyir/_/'khor 'das ru shan nang ltar dbye/_/zhes pas/_de'ang gong gi sngon 'gro gsum gyis phyi 'khrul pa'i rkyen snang zad kyang /_nang lus ngag yid gsum gyi 'khrul pa'i rgyu dang sa bon ma zad pas/_de zad par bya ba'i phyir lus ngag yid gsum nang ltar 'khor ba dang ru shan dbye dgos so/_/dbye ba dngos ni 'das rjes las/_lus 'di ma rig rgyus bskyed phyir/_/rigs drug sa bon nyid du gnas/_/rig pa sku gsum dngos yin phyir/_/sku gsum yi ge gsum du shar/_/yi ges rtsal sbyong ru shan dbye/_/zhes so/_/sa bon drug ji ltar gnas na/_klong gsal las/_spyi bo mgrin pa snying ga dang /_/lte ba gsang ba rkang mthil du/_a su nr-itri pre du gnas/_/zhes pas/_sbyang gzhi 'gro ba'i gnas drug tu/_sbyong byed sku gsum gyi yi ges sbyong ba ni/_rang gi lus kyi spyi bor a dkar po la lha'i bag chags dkar mog sgrib pa'i rnam pa 

can du 'dus par bsam/_de bzhin du mgrin par su ljang ser la lha ma yin gyi bag chags/_snying gar nr-i sngo skya la mi'i bag chags/_lte bar tri dmar nag la dud 'gro'i bag chags/_gsang bar bre ljang gu la yi dwags kyi bag chags/ rkang mthil du du dud kha la dmyal ba'i bag chags rnams 'dus par bsgoms pa'i spyi bor sku'i sa bon O~M dkar po las 'od zer 'phro ba/_mgrin par AHdmar po las 'od zer 'phro ba/_snying gar hUM mthing ga las 'od zer 'phro ba'i 'od kyis sa bon drug lus ngag yid gsum gyi sgrib pa/_ma rig 'khrul pa'i bag chags thams cad thul thul tshig par bsams shing bzlas so/_/oM AHhU~M 'bum tsho bdun dbyangs snyan pos glu dang bcas pas bzlas so/_/de'i dus su bdag ji lta ba bzhin sems can thams cad kyi gnas gsum gyi yi ge las me 'bar te/_sa bon drug tshig par bsams shing bzlas so/_/'byongs pa'i rtags su sdig pa zad pa'i rmi lam dang /_mtshan ma sna tshogs pa dang /_lus ngag yid gsum tha mal gyi zhen pa 'gags te shel sgong dag pa ltar sal sal la song ba snyam byed pa'o/_/de ltar ma byung gi bar du bskyar ro/_/'di ni dmigs pa rnams kyi nang nas nor bu dbang gi rgyal po bsam 'phel lo/_/de'ang rang ngo ma shes pas 'khor bar 'khyams dus las sna tshogs su bsags pa rnams yi ge drug po la bag chags te/_las bzang ngan gyis 'khor ba mtho dman du byed pa na/_gang du skye ba'i las des yi ge de'i rtsa khams su rlung sems 'dus nas 'gro ba rigs drug gi snang ba mi 'dra ba drug tu 'char zhing /_de yang las bzang ngan sna tshogs su bsags pa'i yi ge drug la bag chags te 'khor ba phyi ma 'dren par 

byed do/_/des na las bzang ngan gyi brten pa yi ge drug_/sku gsum gyi yi ge gsum gyis tshig pa na/'khor ba bde sdug gi 'phrang las thar te mya ngan las 'da'o//de ltar 'das pa'i dus kyi rjes shes kyi shes pa ji ltar 'dug kyang rang gi rgyud la bkal nas blta'o/_/_/de ltar ru shan dbye ba'i yon tan ni/_klong gsal*las/_ru shan*nang*ltar*sus dbye ba/_/'khrul rgyud 'khor ba'i sa bon stongs/_/gsum po 'khor bar ldog pa med/_/ces so/_/ma phye ba'i skyon ni de las/_de ltar sa bon ma zad na/_/'khor ba'i 'brel thag chod mi 'gyur/_/zhes so/_/nang ltar ru shan phye ba'i dgos pa ni/_thal 'gyur las/_'di la dgos pa rnam pa gnyis/_/_/thun mong mchog gi dbye bas brtags/_/_/zhes pa dang /_klong gsal las/_lus ngag yid gsum sngon 'gro ni/_/thun mong khyad par mthar thug gi_/dgos pa gsum du shes par bya/_/zhes pas/_dang po thun mong gi dgos pa ni lus ngag yid gsum gyi sdig pa'i sa bon rtsa ba nas 'dag_lus ngag yid gsum gyi bar chad 'byung ba'i sa bon rtsa ba nas zhi la/_lus ngag yid gsum gyi zhen pa'i sa bon rtsa ba nas ldog pa'o/_/gnyis pa khyad par gyi dgos pa ni/_lus ngag yid gsum gyi zhen pa rtsa ba nas ldog pa la brten nas/_da phyin chad lus ngag yid gsum 'khor bar ldog pa'i sa bon med pas mi ldog nges pa'i dgos pa yod do/_/lus ngag yid gsum sku gsum du grol ba'i dgos pa yod do/_/gsum pa mthar thug gi dgos pa ni/_lus ngag yid gsum sangs rgyas kyi sku gsung thugs dang gnyis su med par mya ngan las 'da' ba'i dgos pa yod do/_/de ltar lus ngag yid gsum ru shan ma phye na/_'khor ba'i sa bon 

yod pas gong gi yon tan de las ldog pa'i skyon yod do/_/ gsum pa gsang ba lus ngag yid gsum rnal du dbab cing sor gzhug pa gnyis las dang po rnal du dbab pa ni/_sgron ma 'bar ba las/_'khor 'das ru shan phye nas ni/_/_lus ngag yid gsum rnal du dbab/_ces pa dang /_thal 'gyur las/_'di dus lus ngag sems kyi gnad/_rnal 'byor ldan pas rnal dbab bya/_zhes pas/_gong gi sngon 'gro la rnams byas pas/_rtsa khams dang 'byung ba rnams 'khrugs te/_lus ngag yid gsum de kho na nyid kyi dge sbyor la mi 'jug pas/_'byung ba dang rtsa khams mi 'khrugs pa'i phyir rnal du dbab pa ni/ 'das rjes las/_de nas lus ngag yid gsum po//_rnal du dbab la mkhas par bya/_/zhes pas/_de'ang lus ngag yid gsum bde ba'i mal du nyal nas bsgul bskyod dang /_smra brjod dang /_dran bsam thams cad bkag la lhod der gnas par bya'o/_/de'ang lus rnal du phebs pas mi 'gul/_ngag rnal du phebs pas smra mi 'dod/_yid rnal du phebs pas 'phro 'du'i rtog pa thams cad rang sar zhi ba'o/_/de ltar ma byung gi bar du bskyar ro/_/de ltar rnal du phab pa'i yon tan ni/_klong gsal las/_'di ltar rnal du sus phab pas/_/'byung 'khrugs nad rkyen zhi ba dang /_/'dzin pa rang grol nyid du 'gyur/_/zhes so/_/ma phab pa'i skyon ni/_de nyid las/_yon tan rnams las ldog skyon yod/_/ces so/_/dgos pa ni gnyis las/_gnas skabs su lus ngag yid gsum rnal du phebs pas 'byung ba mi 'khrugs shing nad rkyen mi 'byung bas/_rang bzhin gyi bsam gtan la gnas pa'i dgos pa yod do/_/mthar thug tu lus ngag yid 

gsum gyi 'dzin pa rang dag tu 'gro ba'i dgos pa yod do/___/_de ltar rnal du ma phab na gong gi yon tan rnams las ldog pa'i skyon yod do/___/_gnyis pa sor gzhug pa ni klong gsal las/_ka dag don ni rtogs bya'i phyir/___/_rnal du phab nas sor ni 'jug/_ces par/_sngar gyi de nyid las lta stangs kyi sor 'jug pa ka dag gi rtogs par rgyud la skye ba'i phyir ro/___/_sor 'jug pa dngos ni/_'das rjes las/___/_nyan thos byang sems khro bo yi/___/_lta stangs nyid kyis sor yang gzhug/___/_des ni gsum po sor chud nas/___/_nyams len nyid la brtson par 'gyur/___/_zhes pas/_dang po nyan thos kyi lta stangs rnam snang gi chos bdun dang ldan pas/_rtse gcig tu mnyam par gzhag cing bsam brjod gang yang mi bya'o/___/_ de skad du klong gsal las/_nyan thos zhi ba'i lta stangs kyis/___/_lus ngag yid gsum rnal du phebs/___/_zhes so/___/_ gnyis pa byang chub sems dpa'i lta stangs skyil krung bcas pa mig bar snang la har por blta zhing sems gang du yang mi g.yo ba ste/_de nyid las/_bo ng+hi sa twa'i lta stangs kyis/___/_rnal phebs bde ba nyid thob 'gyur/___/_zhes so/___/_ gsum pa khro bo'i lta stangs ni/_rkang pa gyad kyi dor stabs su bgrad/_ mig bar snang la gyen du bgrad/_ha ha dang hi hi la sogs pa brjod cing sems spros pa dang bral bar bzhag go/_de skad du klong gsal las/_khro bo nyid kyi lta stangs kyis/___/_rnal phebs yon tan gsum yang 'grub/___/_ces so/___/_de ltar nyan thos kyi lta stangs kyis lus ngag yid gsum mi gnas pa gnas par bya/_byang chub sems dpa'i lta stangs kyis gnas pa brtan par bya/_khro bo'i lta stangs 

kyis brtan pa grol bar bya'o/___/_de ltar sor chud pa la dgos pa gnyis las/_ gnas skabs su lus ngag yid gsum la bde gsal mi rtog pa'i nyams bzang po skye/_mthar thug lhag mthong ka dag gi dgongs pa rtogs par 'gyur ro/___/_de ltar sor ma chud na gong gi yon tan de dag las ldog pa'i skyon yod do/_/_ gsum pa gnas lugs kyi ngo bo khregs chod gdab tshul ni/_'das rjes don khrid las/_khro bo'i lta stangs kyis brtan pa grol bar bya ste/_dang po rtog pa rtsad bcad/_de nas sems kyi mtshang btsal/_de nas byung gnas 'gro gsum la brtag/_de nas rnam rtog sems su ngo sprad/_sems stong par ngo spyad/_stong pa snang bar ngo sprad/_snang stong gnyis med du ngo sprad/_gnyis med rang grol du ngo sprad/_dug lnga rang grol du ngo sprad/_sgo lnga rang grol du ngo sprad/_tshogs drug rang grol du ngo sprad do/___/_de ltar rnal du dbab ste khregs chod kyi don gtan la phebs zhes gsungs pas 'di la sngon 'gro gsum gyis zhi lhag zung 'jug gi gnas lugs ma skyes pa bskyed par bya ba/_dngos gzhi gsum gyis skyes pa ngo sprad par bya ba/_rjes rang grol gsum gyis skyes pa bog dbyung zhing rtsal sbyong ba gsum las/_dang po rtog pa rtsad bcad/_bar du sems kyi mtshang btsal/_tha ma byung gnas 'gro gsum la brtag pa'o/___/_dang po ni lus ngag yid gsum las/_ 'khor bar 'khyams mkhan gang du 'dug/_dgag sgrub byed pa po su yin/_skye ba snga ma nas 'di/_'di nas phyi mar 'gro mkhan su yin/_gtso gang che zhes dri zhing brtags pas/_sems gtso che zhing de ltar shes pa ni dang po rtog pa rtsad bcad 'o 

gnyis pa de ltar byed pa po'i sems 'di thams cad bdag du 'dzin cing nga zhes bden par zhen na/_lus ngag yid gsum po de gcig tu 'dug gam/_tha dad du 'dug/_gcig na sems bltar med pa bzhin du/_lus bltar med par 'gyur la/_lus rags gzugs su grub pa bzhin du sems dang ngag kyang rags gzugs su yod dgos/_ngag sgrar grags pa bzhin du lus sems gnyis kyang de bzhin du 'gyur ro/___/_zhes pa la sogs brtags pas/_gcig tha dad yin min dgag sgrub thams cad sems kyis bzos pa las logs su ma grub par shes pa ni bar du sems kyi mtshang btsal ba'o/___/_ gsum pa de ltar don med pa la bdag tu 'dzin mkhan gyi sems 'di/_ dang po gang nas byung ba'i rnam par 'dug/_da ltar gar gnas/_tha ma gang du 'gro ba zhig 'dug ces sems de nyid la brtags pas/_byung gnas 'gro gsum du ma grub cing /___/_ngo bo ngos gzung dang bral ba/_rig stong wal po rjes med gza' gtad dang bral bar rtogs pa ni/___/_tha ma byung gnas 'gro gsum la brtags pa ste/_gnas lugs kyi don ma skyes pa skyes par byed pa'o/___/_'o na sngar yang byung gnas 'gro gsum la brtag pa bshad pa dang zlos so zhe na/_mi zlos te sngar gyi de yul la brtags nas ma grub pa yin la/_'di nyid yul can la brtags nas ngo bo'i steng du 'bebs pa'o/___/_ gnyis pa dngos gzhi gsum gyis skyes pa ngo sprad pa la/_gnas pa sems kyi rgyan du shar ba/_'phro ba sems kyi rol par shar ba/_gnyis med mnyam pa'i ngang du gnas pa gsum las/_dang po cog bzhag gsum la brten nas/_sems 

ji bzhin du gnas pa ste/[ ·]rin chen sgron ma las/_cog bzhag gsum gyi rang bzhin las/_ka dag don nyid mngon du 'gyur/_zhes pas/_ri bo cog bzhag ni lus rdo rje skyil krung mi g.yo ba'o/___/_rgya mtsho cog bzhag ni mig mda' gang tsam du gtad de mi 'gul ba'o/___/_rig pa cog bzhag ni rang babs chos nyid kyi ngang du mnyam par 'jog pa'o/___/_de'i tshe dgag sgrub dge sdig blang dor la sogs pa'i spros pa nye bar zhi ba ste/_gsal stong lhan cig skyes pa'i ye shes gdod ma'i ka dag gi ngang la gnas pa nyid/_thal 'gyur las/_ngo bo ka dag ye shes la/___/_ ma rig pa zhes srid med pas/___/_gcig dang gnyis zhes grangs med de/___/_gang du ma phye chig chod la/___/_ye shes tsam du grub pa med/___/_ces pa dang /_rang shar las/_ rtag chad gnyis kyi mtha' las 'das/_mtha' bzhi'i dri ma rang sangs nyid/_ ces so/___/_de'i tshe sems nyid spros pa dang bral ba chos sku/_gsal la 'dzin pa med pa longs sku/_sna tshogs 'char gzhi ma 'gags pa sprul pa'i sku ste ngo bo rang bzhin thugs rje gsum dbyer med pa ste/_nor bu phra bkod las/_rdzogs sangs rgyas ni rang rig nyid/___/_ngo bo dus gsum 'gyur ba med/___/_rang bzhin rtag tu 'gags pa med/___/_thugs rje kun la rab snang zhing /___/_zhes pa dang /_thal 'gyur las/_ye shes rang ngor gnas pa la/___/_gsum gyi tshul du dbyer med do/___/_zhes pa dang /_mu tig phreng ba las/_thog ma nyid kyi ka dag las/___/_'khrul pa tsam du brjod du med/___/_de bzhin ma 'khrul pa yang ci/___/_de phyir 'khrul pa gdod nas dag/_ces so/_mdor na sems nyid ngang la mi g.yo ba/_rgya mtsho ngang las mi g.yo ba lta bu ji bzhin gyi ngang la re bzhin lhun gyis grub ba'o/___/_

gnyis pa de nyid kyi ngang la dgag sgrub kyi rol pa ci shar yang /_shar dus gnyen po med pa rang grol ba sbrul mdud lta bu ste/_thal 'gyur las/_ji ltar shar ba'i rig pa ni/___/_sbrul mdud bzhin du rang grol lo/___/_gnyen po med phyir 'bad rtsol zhig/___/_ngo bo nyid kyis ye grol lo/___/_zhes pa dang /_phra bkod las/_'gags med rtsal ni cir yang 'char/___/_shar ba nyid nas rang sar grol/___/_grol ces tsam du brjod du med/___/_de bzhin ma grol pa yang ci/___/_zhes pa ste/_rgya mtsho la rlabs ji ltar shar yang rgya mtsho'i ngang las ma 'das pa bzhin du/_sems la rnam rtog ji ltar shar yang chos nyid ka dag gi ngang las ma 'das pa'o/___/_des na gang shar gyi rtogs pa la snga phyi'i skyel bsu mi byed par rang shar gyi ngang la yan du 'jug pa ni rtog pa chos nyid kyi rol par rtogs pas/_spang blang dgag sgrub kyi yul las 'das pa'o/___/_do ha las/_ji srid sems las rnam 'phros pa/___/_de srid mgon po'i bdag nyid de/___/_chu dang rlabs dag gzhan yin nam/___/_zhes pa dang mthun no/___/_de ltar na 'phro ba ma bkag par chos nyid du grol ba/___/_rgya mtsho'i dba' rlabs rgya mtsho nyid du zhi ba lta bu ste/_rmad byung rgyal po'i rgyud las/_ji ltar rgya mtsho'i rba rlabs ltar/___/_sems kyi rba rlabs g.yo ba kun/___/_ gdod ma gzhi yi rgya mtshor thim/___/_zhes so/_yang na lan tshwa chu la thim pa lta bu ste/_ sa ra ha'i zhal nas/_ji ltar lan tshwa chu la thim pa ltar/___/_de bzhin sems ni rang la thim pa 'am/___/_gang ltar 'phro ba'i rtog pa yan du bcug pas/_slar dang po'i byung sa la thim pa ni/___/_do ha las/_ji ltar gzings las 'phur ba'i bya rog bzhin/___/_bskor zhing bskor yang slar yang de ru 'bab/___/_ces pa dang tshul mthun 

no/___/_ gsum pa 'phro gnas gnyis su med pa rgya mtsho las rlabs bu chung shar ba lta bu ste/_gnas pa sna tshogs su 'char ba/_'phro ba gzung 'dzin dang bral ba/_ mnyam la der 'dzin med pa ste/_phyi sna tshogs su snang yang snang bas sems mi g.yo ba dbang po'i mngon sum lta bu/_nang sna tshogs su 'phro yang der 'dzin dang bral ba rmi lam gyi shes pa lta bu/_yul drug sna tshogs su spyod kyang dgag sgrub dang re dogs med pa bu chung gi shes pa lta bu/_rtog pa snang yul la zhi ba lan tshwa chu la thim pa lta bu/_gang shar der 'dzin dang bral ba smyon pa re dogs med pa lta bu ste/_yul snang la der 'dzin med pa'i tshe phyi nang stong nyid du rtogs pa zhes bya'o/___/_de nyid kyi don/_btags grol snying po'i rgyud las/_phyi nang kun brtags ye stong grol/_ces so/___/_de ltar sems gnas na gdod ma'i ngang du phyin la/_ 'phro na ye shes kyi rol par 'char zhing /_mnyam na gnyis med kyi bar yan pa ni ji ltar byas kyang chos nyid kyi rol pa las ma 'das pa'o/___/_de'i tshe rnam rtog ma spangs gzhi nas grol bar bskyar nas grol byed 'bad rtsol zhig pa'i gdeng thob/_gang shar rang sar grol bas dran 'dzin gnyen po la mi ltos pa'i gdeng thob/_yul drug cer mthong du grol bas snga phyi 'dzin pa'i shes pa dang bral ba'i gdeng thob/_bzang ngan yongs grol du shes pas blang dor phyogs 'dzin dang bral ba'i gdeng thob ste thal 'gyur las/_rang gi rtog pa kun bral bas/___/_grol lugs chen po bzhi dang bcas/___/_ye nas grol bas bskyar gzhi med/___/_rang gi grol bas gnyen po med/___/_/_cer gyis grol bas mthong sar yal/___/_yongs su 

grol bas 'bad rtsol med/___/_ces so/___/_de ltar grol ba'i shes pa'am/___/_rnam rtog de rnams gang nas kyang ma byung /___/_gang du yang ma song ba me long nang gi gzugs brnyan lta bu/_ji ltar shar yang de ltar ma gzung na gzhi la phan gnod dang bral ba ste/___/_de nyid las/___/_rang sems grol ba zhes bya ba/_gcig nas gcig tu song ba min/___/_gang gis bkrol ba med pa'i sems/___/_gzhi nas rdzogs pas 'gro 'ong med/___/_brtags pas ma rnyed rgyu mtshan med/___/_gzhi rtsa med pas stong gsal gnas/___/_rang gsal gnas pa'i sems de ni/___/_gnad kyis grol bas phyogs ris med/___/_dus kyis grol bas bltos gzhi med/___/_'bad med grol bas brtson 'grus med/___/_ces so/___/_mdor na gang shar gyi rig pa gza' gtad dang bral ba 'di rang shar du 'dug pas rang grol du grol/_nges med du 'dug pas 'dzin med du grol/_ye grol du 'dug pas gzhi bral du grol/_thog babs su 'dug pas car phog tu grol/_shar grol du 'dug pas snang stong du grol ba'o/___/_/_'dir tshigs su bcad pa/___/_rang bzhin ye nas grol ba'i sems nyid 'di/___/_gang byung gang bder bzhag pas grol ba mtshar/___/_ma skyes gdod nas dag pa'i chos nyid 'di/___/_ma btsal lhun gyis grub pa ya mtshan che/___/_dus gsum rtsa ba bral ba'i sems nyid 'di/___/_ma bsgom mngon du snang bas blo re bde/___/_ thog ma tha ma rang bzhin dag pa'i chos/___/_ye grol yongs grol 'bad rtsol zhig pa mtshar/___/_rtogs par sla la mthong bas blo bde ba/___/_tha mal rang lugs gzo med lhug pa 'di/___/_ye grol sor gzhag rang bab chos nyid ngang*/___/_rgyal ba'i dgongs pa mtha' grol klong yangs yin/___/_ji srid sems kyis bsgom zhing 'bad 

pa'i bar/___/_sems nyid gnas lugs gnyug ma mthong mi 'gyur/___/_ma bsam ma dpyad tha mal chos nyid la/___/_sgom dang mi bsgom yengs dang ma yengs med/___/_ 'di ltar bsgoms pas rtog pa mi 'gags shing /___/_ma sgom lhug pas mang du grol ba min/___/_grol dang ma grol de bzhin gnyis su med/___/_gnas lugs shes na rtsol med blo bde 'o/___/_zhes pa ni bar skabs kyi tshigs su bcad pa'o/___/_ gsum pa rang grol gsum gyis rkyen dang bsres te rtsal sbyang ba la gsum las/_dug gsum rang grol ni 'dod chags zhe sdang gti mug gang skyes kyang de nyid rang babs chen por bzhag pas/_'dzin med ye grol chen por phyam gdal lo/___/_ gnyis pa sgo lnga rang grol ni/_mig dang /_rna ba dang /_sna dang /_lce dang /_ lus kyi 'dzin pa gang skyes kyang de'i steng du rang babs chen por bsres la bzhag pas ka dag tu rang grol lo/___/_gsum pa tshogs drug rang grol ni sgo lnga yid dang bcas pa'i yul drug la dgag sgrub ci byung ba de nyid kyi ngang la rang babs chen por glod pas gzhi grol du 'gro'o/___/_dug gsum sgo lnga tshogs drug yul rnams la/___/_gang babs gzhi bral ye grol rang babs bzhag/_ma spangs mi gnas chos nyid ngang du grol/___/_gtad med rgyal po 'dzin med shar ba yin/___/_ zhes pa'o/___/_mdor na/_gnas na gdod ma'i gzhi la gnas/_rang byung ka dag chen po 'o/___/_/_'phro na ye shes rol pa ste/___/_rtsis med gza' gtad kun dang bral/___/_'phro gnas gnyis med ye shes ni/___/_/_gzhi rdzogs lhun grub rol pa nyid/___/_/_snang na chos nyid brdal bar snang /___/_stong na khams gsum 'khor ba 

stong /___/_yod na sku dang ye shes yod/___/_med na las dang bag chags med/___/_yod med yin min btags pa tsam/___/_'khor 'das bzang ngan rmi lam tsam/___/_blang dor re dogs 'dzin pa tsam/___/_snang stong chos nyid rol pa tsam/___/_sna tshogs snang ba gzugs brnyan tsam/___/_/_thams cad ye nas yod med med/___/_yin min ngos gzung cung zad med/___/_'di ltar 'gro kun 'khor ba'i grong khyer na/___/_bde sdug las kyi snang ba sna tshogs kun/___/_dri za'i grong na sgyu ma'i skye bo ltar/___/_med bzhin snang la rang bzhin ma grub bo/___/_de ltar mthong nas snang srid gzugs brnyan tsam/___/_rang bzhin bden pa med ces goms par mdzod/___/_chos kun ma skyes stong pa'i me long la/___/_sna tshogs rkyen gyis gzugs brnyan ci shar yang /___/_de nyid ngo bo med ces bdag gi mthong*/___/_rmi lam sgyu ma 'khrul zhes rtog pa tsam/___/_ byis pa'i skye bo rnams kyis kun tu brtags/___/_'khrul dang 'khrul gzhi gnyis med gdod ma'i ngang /___/_rang bzhin gzhi nas dag pa'i chos nyid de/___/_pad+ma las 'brel rtsal gyis de ring mthong*/___/_sna tshogs mi gnyis pho brang lhun mtho ba/___/_dri med 'od zer bdag gis bstan nas song*/___/_zhes bya ba ni rang gis rtogs pa'i dus nges pa phyi rabs kyi don du smras pa'o/___/_ gnyis pa dngos gzhi zag pa med pa'i ye shes rgyud la bskyed pa'i tshul la/_sngon 'gro zag med kyi ye shes rgyud la bskyed pa'i tshul dngos gzhi de nyid ngo sprad pa'i tshul/_rjes rnal 'byor bzhis nyams su blang ba'i tshul dang gsum las/_ dang po lus ngag yid gsum gyi bya ba gtang tshul/_sgo gsum gyi gnad gzir tshul/_ye shes gsum gyi gsang lam mtshon tshul dang gsum las/_dang po ni 

'das rjes las/_gnas brtan grol ba'i gdeng thob nas/___/_phyi nang bya ba kun btang ste/___/_zhes pa dang /_klong gsal las/_mngon sum gnad du dbab pa'i phyir/___/_phyi nang gsang ba'i bya ba ni/___/_lus ngag yid kyis dgu phrugs gtong /___/_ zhes so/___/_ji ltar rnam pa dgu zhe na/___/_de nyid las/_lus kyi bya ba gtang ba'i phyir/___/_chos dang 'jig rten bya ba gtong /___/_grogs med gcig pur gnas par bya/___/_ngag ni 'khrul gtam chos spyod spang*/___/_lkugs pa lta bu nyid la bslab/___/_ sems ni lo ka 'das pa yi/___/_'gyu ba bcad la gnas par bya/___/_zhes pas/_ lus ngag yid gsum gyi bya ba btang na/_nyams len la mi gnas pas dgu phrugs su btang ste/_dang po lus kyi gsum las/_phyi 'jig rten gyi bya ba tshong so nam la sogs pa sna tshogs pa dang /_nang dman pa'i dge ba phyag dang bskor ba la sogs pa dang*/_gsang ba rnam g.yeng dang 'du 'dzi spangs te gcig par gnas pa'o/___/_/_ngag la yang gsum las/_phyi 'jig rten gyi 'khrul gtam sna tshogs/_nang*bzlas brjod mdo 'don/_gsang ba smra brjod kyi snyed pa bkag nas lkugs pa lta bur gnas pa'o/___/_yid la gsum las/_phyi 'jig rten 'khrul rtog sna tshogs/_nang chos spyod kyi bsam blo sna tshogs/_gsang ba rnam rtog gi 'phro 'du sna tshogs bkag nas dran bsam rnam rtog dang bral bar gnas pa'o/___/_ de ltar bya ba btang ba'i yon tan ni/_klong gsal las/_lus ngag 'khrul pa rgyun chad nas/___/_ye shes rgyud la gnas par 'gyur/___/_zhes so/___/_ma btang ba'i skyon ni/_de nyid las/_byar med rgyud la ma gnas na/___/_rig pa'i don la rig pa med/___/_ces so/___/_

de ltar bya ba btang ba'i dgos ched gnyis las/_gnas skabs su sgo gsum gyi bya ba thengs pas/_lus ngag yid gsum 'khrul phyir mi 'brang la mthar thug zag med kyi ye shes myur du 'char ba'i dgos pa yod do/_/_de ltar ma btang na de nyid las ldog pa'i skyon yod do/___/_tshad ni sgo gsum gang la'ang mi 'jug pa'o/___/_de man chad du tshe'i dus byas na kha cig phyi ma la chos 'di dang 'phrad nas/_lhag med du 'tshang rgya la/_phal cher bar dor ka dag gi ngang la grol ba la the tshom med do/___/_ gnyis pa sgo gsum gyi gnad gzir tshul la/_lus ngag yid gsum gyi gnad gsum las/_dang po bzhugs stangs gsum dang /_gzigs stangs gsum las mi 'da' bar byed pa ste/_thal 'gyur las mngon sum gnad ni lus ngag sems/___/_so so'i gnad ni nges par bstun/___/_de yang lus 'di sku gsum las/___/_/_rgyun du 'da' bar mi bya 'o/___/_/_zhes pa dang /_klong gsal las/_ rig pa lus la gnas gyur kyang /___/_'khrul 'khor dag gis ma bcun na/___/_ye shes dbang por snang mi nus/___/_zhes pa dang /_sgron ma snang byed las/_rig pa'i rten sa lus yin te/___/_lus gcig med na med pa ste/___/_yod na ye shes yod par nges/___/_de ltar lus la yod pa de/___/_chos can spyi yi mtshan nyid kyis/___/_spyi bo'i gtsug nas rkang mthil bar/___/_brtag dpyad rnam pa sna tshogs kyis/___/_dpyad pas de nyid rnyed pa min/___/_mo dang pra la sogs pa yi/___/_rtsis ni rnam pa sna tshogs kyis/___/_bltas shing dpyad kyang rnyed pa min/___/_/_'o na gtan med yin zhe na/___/_ gtan du med pa ma yin te/___/_lus ngag gtems na mngon du snang /___/_dper na 

lus la khrag khyab ste/___/_skyes bu glen pa 'ga' zhig gis/___/_gang gang lus la khrag btsal bas/___/_/_gcig kyang byung ba ma yin no/___/_'o na lus la khrag med dam/___/_lus la med pa ma yin te/___/_thams cad khyab cing khrag la brten/___/_skyes bu thabs dang ldan pa yis/___/_rtsa la gtar na khrag 'byung ltar/___/_lus gnas ye shes de bzhin no/___/_zhes so/___/_gnad dngos ni thal 'gyur las/___/_lus ni sku gsum bzhugs stangs las/___/_rgyun du 'da' bar mi bya 'o/___/_zhes pa dang /_ 'das rjes las/_glang chen drang srong bzhugs stangs bca'/___/_zhes pa dang /_mu tig phreng ba las/_lus kyi gnad ni rnam gsum ste/___/_seng ge'i tshul dang glang chen dang /___/_drang srong lta bur gnas par bya/___/_zhes pas/_dang po chos sku'i bzhugs stangs seng ge lta bu ni/_gdan gyi thog tu khyi tshugs mor 'dug la rkang mthil gnyis sprad/_pus mo phyir bgrad la lag mthil gnyis sa la btsugs te mthe bong bcang ngo /___/_ro stod seng ge ltar seng nge ba la mjing pa yud tsam gyen du bstod la/_smin phrag gi nam mkha' la mig mi 'gul bar blta'o/___/_longs sku'i bzhugs stangs glang chen nyal ba lta bu ni/_stan la kha sbubs te pus brang sbyar la/_ gru mo gnyis sa la btsugs te lag mthil gnyis kyis og ko brten la sor mo 'gram pa la sbyar/_sgal pa bsrang ste/_mig nam mkha' la zur gyis hrig por blta'o/___/_sprul sku'i bzhugs stangs drang srong tsog pu lta bu ni/_stan gyi thog tu rkang*pa'i*long*bu*gshibs*te*tsog pur 'dug ste/_lag pa gnyis mkhal khung ngam pus mo la bskor/_sgal tshigs bsrangs te mig zim bur baRa snang la gtad do/___/_de ltar byas pa'i yon tan ni/_thal 'gyur las/_chos sku'i 

bzhugs stangs seng ge yis/___/_'khrul pa'i 'jigs pa kun bral nas/___/_rdo rje'i mig gis mthong bar 'gyur/___/_longs spyod rdzogs sku'i bzhugs stangs ni/___/_ glang chen nyal ba la brten nas/___/_chos nyid don la longs spyod de/___/_pad+ma'i spyan gyis mthong bar 'gyur/___/_sbrul pa sku yi bzhugs stangs ni/___/_drang srong tsog pu la brten nas/___/_/_chos nyid snang bar rang sprul nas/___/_chos kyi mig gis mthong bar 'gyur/___/_zhes so/___/_ma gzir ba'i skyon ni/_klong gsal las/_lus kyi gnad ni ma gzir na/___/_'byung tshad rlang ni mi zin cing /___/_de bzhin lus la drod mi skye/___/_rig pa dngos su snang mi nus/___/_zhes so/___/_de ltar bzhugs stangs byas pa la dgos pa gnyis te/_gnas skabs dang /_mthar thug go/_dang po chos sku'i bzhugs stangs kyis nang gi 'byung ba rnams zad par 'gyur zhing*/_longs skus g.yo byed kyi rlung zin la/_sprul skus lus la drod skye zhing 'byung ba snyoms pa'i dgos pa yod do/___/_ gnyis pa ni sangs rgyas thams cad kyi sku gsum du grol te mya ngan las 'das pa'i dgos pa yod do/___/_ gnyis pa ngag gi gnad gzir ba ni/_klong gsal las/_rang gi gnad gzir mchog tu gces/_zhes so/___/_ji ltar gzir ba ni/_thal 'gyur las/_ngag ni bslab dang gnas pa dang /_la bzla ba nyid bstan par bya/_zhes pa dang /_ 'das rjes las/_ngag ni bslab bya'i rim pa dang /_gnas pa brtan zhing la yang bzla/_zhes pas/_'khrul pa'i gtam 'gags shing brjod med kyi don rgyud la bskyed pa'i phyir dang po smra bcad yun thung ba la bslab/_de nas ring ba la 

bslab/_de nas gnas skabs su ngag gnas pa'i rim pa rang gi chos spyod rnams gsal por brjod cing /_gzhan dang tshig gcig kyang mi smra bas lus kyis brda tsam bya/_de nas brjod pa mtha' dag bkag la lkugs pa lta bur gnas par bya'o/_/_de'i yon tan ni klong gsal las/_de ltar ngag gnad sus gzir ba/_/ ngag gi rkyen zad mya ngan 'da'/___/_zhes so/___/_de ltar ma byas pa'i skyon ni de nyid las/_ngag gi gnad ni ma gzir na/___/_brjod med don ni mi rtogs shing /_/ 'khrul pa'i gtam gyis don la bsgrib/___/_ces so/___/_de dag gi dgos pa la yang gnyis las/_gnas skabs su 'khrul gtam dang nyon mongs pa mi 'phel/_ mthar thug rig pa'i don la myur du reg cing sangs rgyas thams cad kyi gsung gi klong du mya ngan las 'da' ba'i dgos pa yod do/___/_ gsum pa sems kyi gnad ni rlung rig gnyis te/_rlung dal bas dbang po mdung tshugs su mkha' la gtad pa ni/_klong gsal las/___/_gnad gzir gtad pa'i 'bem nyid bca'/___/_zhes ji ltar gtad 'das rjes las/_sems ni smin phrag mkha' la gtad/___/_sku gsum rig pa stong par 'char/___/_zhes pa dang /_ sems nyid phyi yi mkha' la gtad/___/_nang gi sgron ma mngon du snang /___/_zhes pa snga ma las bshad pa dang /_thal 'gyur las/_sems ni dbyings la gtad pas 'grub/_ces pa dang /_ye ge med pa las/___/_mig ni nam mkha'i mthongs su brtags/_zhes pas/_phyi'i dbyings nam mkha' stong pa la mig dang sems ma yengs par bltas pas/_phyi'i dbyings nam mkha' stong pa la nang gi dbyings rnam par dag pa'i sgron ma rig pa stong gsal du 'char ba'o/___/_de'i yon tan ni 

klong gsal las/_de ltar sems kyi gnad gzir bas/___/_sku gsum rig pa stong par 'char/___/_zhes so/___/_ma gzir ba'i skyon ni de nyid las/_sems kyi gnad nyid ma gzir na/___/_dbyings dag rig pa mi mthong bas/___/_zhes pa dang /_de ltar sems kyi gnad med na/___/_rig pa'i yul la ldog par 'gyur/___/_zhes so/___/_de la dgos pa gnyis las/_gnas skabs su rig pa'i ye shes mngon sum du gsal nus la/_mthar thug lhag med du 'tshang rgya'o/___/_de ltar ma byas na yon tan de dag las ldog pa'i skyon yod do/___/_ gsum pa ye shes gsum gyi gsang lam mtshon tshul ni/_klong gsal las/_gnad gsum sngon du ma gzir na/___/_mngon sum rang thog mi phebs te/_/_yid dpyod 'dzin dang khyad med pas/___/_gnad gsum btsal ba mchog tu gces/___/_zhes pa dang /_thal 'gyur las/_gnad gsum man ngag 'bral mi bya/___/_/_de yang sgo dang yul nyid dang /___/_rlung dang rig pa'i gnad nyid bstun/___/_ zhes pa dang /_'das rjes las/_sgo yul rlung gi gnad bstun pas/___/_yul la ye shes mngon du snang /___/_zhes pas/_'di la 'char byed sgo yi gnad/___/_'char gzhi yul gyi gnad/___/_ji ltar 'char ba rlung gi gnad dang gsum las/_dang po ni thal 'gyur las/_ye shes 'char ba'i sgo nyid ni/___/_lus bcud dwangs ma kun 'dus pa'i/___/_tsak+Sha zhes pa'i sgo nas 'don/___/_gnyis kyi cha 'dzin snang ba ston/_khyad par skyon yon dwangs 'byed pa'i/___/_ba men rwa 'dra 'khyil ba las/___/_ a 'bras zhes pa dkar nag phyed/___/_rig cing gzugs rnams 'dzin pa dang /___/_ shes pa'i rang rtsal rdzogs par ston/___/_'di las dngos su 'byung ba ste/___/_zhes pa 

dang /_sgron ma 'bar ba las/_'char ba'i sgo ni mig gnyis dang /___/_zhes pas ye shes dngos de snying gi nang na bum nang gi mar me ltar gsal ba'i mdangs rtsa rnams kyi nang na sgron ma bzhi'i 'char gzhi'i 'od dang thig ler yod pa'i rang gdangs/_snying nas mig tu rtsa dar dkar gyi skud pa tsam gyi nang na yar rgya skar gyi nyi zhur ltar 'char te/_klong gsal las/_ye shes snying gi dkyil na gnas/___/_ dar dkar skud pa lta bu yi/___/_rtsa yi lam la snang bar byed/___/_ces pa dang de nyid las/___/_'khor lo lnga yi dbus dag na/___/_ro ma rkyang ma kun d+har ma/___/_dbang po'i sgo la zug par gnas/___/_rtsa yi gtso bo gsum las ni/___/_yal ga grangs las 'das par gyes/___/_thad sor dbang po'i sgo rten byed/___/_de yis chos kun ston par byed/___/_khyad par tsit+ta nas 'brel ba'i/___/_dar skud ba men rwa yi kha/___/_dbang po'i mig la zug pa ste/___/_de ni chos nyid kun gyi lam/___/_zhes pas/_ye shes kyi lam shel sbug can snying ga'i dbus na gnas pa'i yal ga gnyis mig gnyis la zug pa de yin no/___/_ lam de las thon nas sgo mig gnyis la 'char na/_mig gi gnad ji lta bu zhe na/_de nyid las/_ye shes 'char ba'i sgo ni mig/_'char gnad ldog pa zur la mnan/___/_/_zhes pa dang 'das rjes las/_sgo gnad ldog phab zuRa la blta/___/_zhes pa dang /_mu tig phreng ba las/_sgo yi de nyid ma 'gul na/___/_rig pa rtog med lu gu rgyud/___/_bde chen tshangs pa'i sgo nas snang /___/_zhes pas/_chos sku'i gzigs stangs dwangs ma 'dren byed gyen la blta ba'am longs sku'i gzigs stangs g.yas g.yon gyi zuRa la yud tsam dal zhing snyoms par blta ba'am/_

sprul sku'i gzigs stangs phab la phyed btsum rab tu zim pas nyi ma'i ngos nas khru gang tsam gyis ma reg pa'i sar blta'o/_/_de ltar sgo'i gnad 'byongs pa'i rtags su/___/_mig yul la ji tsam gtad kyang tshugs pa'o/___/_ gnyis pa 'char gzhi yul gyi gnad ni/___/_thal 'gyur las/_sgo ni sgrib byed bral ba la/___/_nam mkha' rkyen bral yul du 'dus/___/_zhes pa dang /_dbyings ni phyi dang nang du ste/___/_phyi ni sprin bral mkha' la 'dzin/___/_nang dbyings sgron ma lam du 'o/___/_zhes pa dang 'das rjes las/___/_sems ni smin phrag mkha' la gtad/___/_sku gsum rig pa stong par 'char/___/_zhes pa dang /_klong gsal las/_ rkyen bral gsum la gsal bar 'gyur/___/_zhes pa dang yi ge med pa las/_mig ni nam mkha'i khams su blta/___/_'od ni phra la 'dril ba 'byung /___/_zhes pa dang sdud pa las/___/_don ni gang yin nam mkha' dag la brtag par bgyi/___/_zhes pas/_ yul rkyen dang bral ba nam mkha' stong pa/___/_dbang po rkyen dang bral ba chu'i sgron ma/___/_gnas rkyen dang bral ba dwangs shing mtho la rab tu dben pa'i tshe na snang ba'o/___/_ gsum pa rlung rig gi gnad ni thal 'gyur las/_rlung rig dal bas ye shes 'grub/_ces pas/_'di la gnyis las/_rlung rig gi gnad ni 'das rjes las/_rlung gnad shin tu dal la bslab/___/_ces pa dang /_klong gsal las/_phyi yi rlung ni dal zhing snyoms/___/_yud tsam phyi ru 'dus pa yis/___/_rlung gi 'gro 'ong chad par 'gyur/___/_zhes pas/_mchu so gnyis bag tsam ma reg par bya ste/_rlung sna las mi btang bar kha las dal bus phyi rgyu nang rgyu snyoms shing phyir 'dzin cung 

zad bya'o/_/_des ni ji tsam rlung gi 'gro 'ong chad nas rtog pa'i 'phro 'du zad de/_ dbyings rig mi 'gul baRa sdod pa'o/___/_gnyis pa rig pa'i gnad ni klong gsal las/_rig gnad lug rgyud btson du bzung /___/_dngos snang dal ba nyid kyis brten/___/_zhes pa dang /_'das rjes las/_lug rgyud rig pa btson du bzung /___/_zhes pa dang /_sgron ma 'bar ba las/_dbyings kyi rig pa'i rang yul byed/___/_rdo rje nyid ni lu gu rgyud/___/_'di nyid nang du gzhug par bya/___/_zhes pas/_ phyi'i dbyings nam mkha' stong pa me long dang 'dra bar/_nang gi dbyings rnam dag gi sgron ma'i dkyil du rig pa rdo rje lu gu rgyud byad dang 'dra ba lhag gis shar ba la g.yo 'gul med par gtad pa'o/___/_mdor na mkha' 'gro lnga'i rang bzhin 'od gsal bde ba chen po'i zhing khams sngar med gsar du shar ba ste/_klong gsal las/_sangs rgyas mkha' 'gro'i zhing khams su/___/_rdo rje mkha' 'gro'i me long la/___/_rin chen mkha' 'gros de sgo phye/___/_sgo la las kyi DA ki byon/___/_pad+ma DA kis mngon sum bstan/___/_zhes so/___/_ji ltar bstan na de nyid las/_yul la snang ba'i mtshan nyid ni/___/_nam mkha' sngo sangs rdzi med la/___/_'od dang kha dog dbyibs nyid dang /___/_ye shes lnga yi rang snang ston/___/_dag pa dbyings kyi sgron ma la/___/_thig le sku dang 'khrul snang dag/_rang bzhin nyid dang ngo bo nyid/___/_gnyis med 'du 'bral med par snang /___/_'di dus zad pa'i mtshan nyid ni/___/_bya bral nam mkha' ji bzhin no/___/_zhes pa dang /_rig pa ye shes lu gu rgyud/___/_ye nas gzhi la gnas med kyang /___/_bar du rkyen med rkyen gyis gsal/___/_zhes pas/_lu gu rgyud dbang po'i mngon sum du gsal ba'o/___/_'dir tshe'i dus byas na rang bzhin sprul 

pa sku'i zhing khams su dbugs phyung nas lo lnga brgya na bar do med par 'tshang rgya'o/___/_de ltar gnad bstun pa'i yon tan ni/_'das rjes las/_sgo yul rlung gi gnad bstun pas/___/_yul la ye shes mngon du snang /___/_zhes so/___/_ma bstun pa'i skyon ni klong gsal las/_gnad gsum bstun par ma byas na/___/_rig pa'i don la reg mi 'gyur/___/_zhes so/___/_de la dgos pa gnyis las/_gnas skabs su rig pa'i ye shes dbang po'i mngon sum du gsal bas ma rig pa dang bral te/_ tshe'i dus byas kyang bden pa mthong ba'i gnad kyis rang bzhin sprul pa sku'i zhing du 'gro la/_mthar thug mngon sum gyi don nyams su blangs pas/_snang ba bzhi mthar phyin nas lhag med 'grub pa'i dgos pa yod do/___/_de ltar mngon sum rang thog tu ma phab na gong gi yon tan de las ldog pa'i skyon yod do/___/_ gnyis pa dngos gzhi de nyid ngo sprod pa'i tshul ni/_klong gsal las/_ngo sprod bla mas rgyas par gdab/_ces pas/_'di la sku gsum du ngo sprad pa/___/_ dkon mchog gsum du ngo sprad pa/___/_lnga tshan bdun du ngo sprad pa gsum las/_ dang po thal 'gyur las/_gzhan yang khams gsum sems can kun/___/_lus ngag yid las ma 'das pas/___/_sku gsum gzhan nas btsal mi dgos/___/_zhes pa ste/_ thog ma ye shes lnga'i rang gdangs las grub pas rang gi lus ngag yid gsum chos sku longs sku sprul pa'i sku gsum du lhun gyis grub pas/_da phyin chad lus sku gsum gyi bzhugs stangs gsum dang /_ngag brjod du med pa chos sku'i ngang dang /_sems skye med bsam yul las 'das pa'i don las mi 'da' bar bya'o/___/_zhes so/___/_

gnyis pa klong gsal las/_sangs rgyas chos dang dge 'dun ni/___/_ye rdzogs rang gi lus la gnas/___/_zhes pas/_sems nyid spros pa dang bral ba ma 'khrul pa gzhi'i sangs rgyas/_brjod tshig yi ge dang bral ba gnyis med don gyi dam chos/_rang lus g.yo 'gul dang bral ba skye med snying po'i dge 'dun te ye nas lhun grub tu gnas so/___/_zhes pa'o/___/_ gsum pa klong gsal las/_sems can kun rig dri ma med/___/_phung po 'byung ba yab yum lnga/___/_rtsa khams skye mched sems dpa'i tshogs/___/_srid gsum dkyil 'khor rang lus rdzogs/___/_zhes pas/_sngar bstan pa'i gzhi gnas kyi ye shes zhi khro'i gdangs dang bcas pa ngo sprad la/_khyad par du de nyid las/_rang byung rig pa'i rang rtsal las/___/_sku lnga dang ni ye shes lnga/___/_rigs lnga 'od lnga rlung ni lnga/___/_shes rab lnga la sogs par gnas/___/_zhes pas/_dang po sku lnga ni klong gsal las/_rang gi rig rtsal sku lngar shar/___/_rnam snang mi bskyod rin chen 'byung /___/_snang mtha' don yod grub par shar/___/_zhes pas/_tsit+ta rin po che'i sbubs na thig le ye shes sa bon gyi cha tsam las/_ngo bo ka dag dri med de'i mdangs sku dang ye shes dbyer med du bum nang gi mar me ltar gsal cha'i 'od gdangs nam mkha'i mthongs su/_'od dang thig le rdo rje lu gu rgyud gsal la phra ba snang ba 'di sku lngar mtshon na/_rig pa'i ye shes rnam pa thams cad du 'od gsal chen por snang ba 'di rnam snang gi sku/_der snang gi 'dzin pa med pa ni lam/_mthar thug goms pas rnam snang du 'grub pa ni 'bras bu'o/___/_'od gsal 'pho 'gyur med pa mi bskyod rdo rje'i sku/_de gsal la mi rtog pa lam/_de 

mthar phyin nas der sangs rgyas pa 'bras bu'o/___/_'od gsal 'phel cha dang bcas pa de rin chen 'byung ldan gyi sku/_der 'dzin med pa lam/_der grub dus 'bras bu'o/___/_stong gsal gyi snang ba tshad med pas snang ba mtha' yas kyi sku/_ der 'dzin bral ba lam/_der grub pa 'bras bu'o/___/_'od lnga lhun grub kyi snang ba don yod grub pa'i sku/_der 'dzin med pa lam/_de mthar phyin nas don yod grub pa'i sku thob pa 'bras bu'o/___/_rig pa ye shes lngar gnas te/_thal 'gyur las/_me long mnyam nyid so sor rtogs/_bya grub chos dbyings ye shes so/___/_ zhes pas/_thog ma 'khor 'das gnyis gang du'ang ma phye ba'i gong rol na/_rig pa'i ye shes de'i ngo bo la dri ma med cing 'od gsal bas me long ye shes/_dbang po'i yul du 'od gsal gyi don la ma yengs par sal li sing nge bsgoms pa lam/_de mthar phyin pa 'bras bu'o/___/_de lta bu'i ye shes 'od lnga gsal ba'i ngo bo nyid gang du'ang dbyer med pa mnyam pa nyid kyi ye shes/_de nyid kyi snang ba phyogs lhung med par bsgoms pa lam/___/_de mthar phyin pa 'bras bu'o/___/_'od gsal ba'i ngo bo mnyam pa nyid la blo'i bye brag so sor 'char bas so sor rtog pa'i ye shes/_de'i gsal cha sna tshogs su snang ba 'dzin med du bsgoms pa lam/_ de mthar phyin pa 'bras bu'o/___/_de ltar shar ba nyid ma bcol lhun gyis grub pa bya grub ye shes/_de nyid kyi don la bskal pa mang por dka' thub mi dgos pas cig car bsgoms pa lam/_mthar phyin pa 'bras bu'o/___/_de thams cad ye stong rtsa ba dang bral bas chos dbyings ye shes/_de'i ngang la bsgoms mi bsgom dang bral ba lam/_mthar phyin pa 'bras bu'o/___/_yang rigs lngar gnas te/_rang shar 

las/_de bzhin gshegs pa'i rigs dang ni/___/_rdo rje dang ni rin chen rigs/___/_ pad+ma'i rigs dang las kyi rigs/___/_zhes pas/_'od gsal snang stong chen po sangs rgyas thams cad kyi gshegs shul yin pas/_de bzhin gshegs pa'i rigs/_'pho 'gyur med pas rdo rje'i rigs/_yon tan 'byung bas rin po che'i rigs/_skyon gyis ma gos pas pad+ma'i rigs/_de nyid goms na lhag med 'grub pas las kyi rigs te bzhi/_de'i ngang la goms pa la/_mthar phyin pa 'bras bu'o/___/_'od lngar yang gnas te/_klong gsal las/_rig pa'i yon tan 'od lngar gsal/___/_zhes pas/_'od gsal dri ma med pa dkar po/_yon tan rdzogs pas ser po/_ma btsal bzhag pas dmar po/_bya ba rtsal rdzogs pas ljang gu/_mi 'gyur brtan pas mthing ga ste gzhi/_de'i ngang la gnas pa lam/_mthar phyin pa 'bras bu'o/___/_/_rlung lngar yang gnas te rang shar las/_rig pa rlung lnga'i rang bzhin du/___/_sems can kun la gnas pa 'o/___/_zhes pas/_'od gsal gyi snang ba 'di ye shes kyi drod dang ma bral bas me dang mnyam pa'i rlung /_'khor 'das kyi srog yin pas srog 'dzin pa'i rlung dwangs snyigs 'byed pas dwangs snyigs 'byed pa'i rlung /___/_kun la khyab pas khyab byed kyi rlung /_'khor ba'i srog bcad nas mya ngan las 'das pa'i sar bskyel bas/_snying rje med pa bskal pa las kyi rlung ste gzhi/_de nyid goms pas lam/___/_mthar phyin pas 'bras bu'o/___/_'od gsal 'di rtogs na myang 'das/_ma rtogs na 'khor ba'i srog 'dzin to/___/_de nyid la legs par goms pas 'khor ba dang /_dngas snyigs 'byed do/___/_dag ma dag thams cad la 'od lngas khyab pa'o/___/_shes rab lngar yang gnas te/_snga ma 

las/_de yang rig pa'i ngo bo la/_shes rab rnam pa lnga dang ldan/_zhes pas/_'od gsal 'di rtogs ma rtogs las 'khor 'das su 'byed pas 'byed pa'i shes rab/_ye shes su sdud pas sdud pa'i shes rab/_kun la khyab pas khyab byed kyi shes rab/_gsal cha 'gro 'ong dang bcas pas bskyod pa'i shes rab/___/_de nyid rtogs na 'khor ba las sgrol bas sgrol ba'i shes rab ste gzhi/_de nyid goms pas lam/___/_mthar phyin pa 'bras bu'o/___/_mkha' 'gro lngar yang gnas te/_klong gsal las/_stong gsal rig pa'i ye shes ni/___/_mkha' 'gro rnam pa lngar gnas so/___/_zhes pas/_'od mthing gas sangs rgyas mkha' 'gro'i zhal mthong /_nyon mongs pa gti mug dag/_chos kyi dbyings kyi ye shes la reg go/_de bzhin du dkar pos rdo rje mkha' 'gro/_zhe sdang dag/_me long ye shes la reg go/_ser pos rin chen mkha' 'gro/___/_nga rgyal dag/_mnyam nyid ye shes la reg go/_ dmar pos pad+ma mkha' 'gro/_'dod chags dag/_kun rtog ye shes la reg go/_ ljang gus bya grub ye shes la reg/_las kyi mkha' 'gro mthong*/_phrag dog dag pa rnams gzhi/_de dag la goms pa lam/_mthar phyin pa 'bras bu'o/___/_mdor na dbyings stong gsal 'dus ma byas pa ni shes rab yin la/_ka dag rnam par dag/_rig pa'i rang bzhin 'od gsal ba thob ste/_lhun grub kyi ngo bor snang stong 'du 'bral med pa yin te/_nor bu phra bkod las/_dbyings kyi rang bzhin shes rab sku/___/_rig pa'i rang bzhin thabs kyi sku/___/_'du 'bral med pa'i tshul du gnas/___/_zhes so/___/_de ltar snang ba de yang kun rdzob 'dus byas 'jig pa'i chos su med de/_thal 'gyur las/_rig pa'i ngo bo lu gu rgyud/___/_'das dang ma 'ongs 

da ltar la/___/_sus kyang byas pa ma yin pas/___/_des na 'dus ma byas pa nyid/___/_lu gu rgyud kyi rang bzhin ni/___/_rnam par rtog pa kun dag pas/___/_ma 'khrul gzhi yi sangs rgyas so/___/_mngon sum bstan pa'i skal ldan la/_khams gsum 'khor ba'i ming med pas/___/_srid gsum gdar sha chod pa'o/___/_zhes so/___/_de ltar snang ba'i 'od gsal 'di dag 'jig rten gyi mig 'phrul rnam par snang ba lta bu ma yin te/_sgron ma snang byed las/_de ltar sna tshogs shar ba de/___/_byas shing goms pas byung ba min/___/_ye nyid nas ni gzhi gnas pa'o/___/_de ltar gdeng tshud rnal 'byor de/___/_shar bas dga' ba'i sems med de/___/_'dug tshul de ltar ye nas yin/___/_rig dang sgron ma'i snang ba la/___/_sa chu me rlung 'byung ba'i dgras/___/_de nyid bshig par nus pa min/___/_lung du ma bstan gang zag gis/___/_gsal ba'i me long stong dag gam/___/_mig stong dag gis bltas gyur kyang /___/_de nyid mthong ba ma yin no/___/_grub pa'i mtha' dang lta sgom gyis/___/_de nyid dpyad kyang rnyed pa min/___/_ phywa dang dbang phyug gis ma byas/___/_'jig rten ltar snang 'khrul ba min/___/_'dod chags zhe sdang gti mug gis/___/_de nyid ye nas sgrib pa min/___/_rang snang rang la shar ba dang /___/_shes rab kyi kyang dpyad du med/___/_rgyud lung man ngag rnams kyis ni/___/_de nyid brtags kyang mthong ba min/___/_dmyal ba byol song yi dwags dang /___/_ rigs drug snang ba de rang nyid/___/_ched du bsgrub pa ma yin te/___/_ye nas de ltar shar nas yod/___/_skyes bus rtsol bas byung ba min/___/_dkyil 'khor de yin lha de rang /___/_sngags dang phyag rgya mchod pa de/___/_bskyed dang rdzogs pa'i rim pa de/___/_ sangs rgyas sems can 'khor 'das yin/___/_dbang dang sdom pa dam tshig yin/___/_

rang gi bla ma lha yang ngo /___/_zhes pas/_ye nas ma byas shing rang shar chen po sku gsum 'du 'bral med pa 'od gsal gyi dkyil 'khor zhal mthong ba yin pas sgom pa la brtson par mdzod cig ces brjod do/___/_ gsum pa de nyid rnal 'byor bzhis nyams su blang ba ni/_de nyid las/_ ri bo cog bzhag lta ba'i tshad/___/_rgya mtsho cog bzhag sgom pa'i tshad/___/_snang ba cog bzhag spyod pa'i tshad/___/_rig pa cog bzhag 'bras bu'i tshad/___/_tshad bzhi ldan pa'i rnal 'byor de/___/_nges pa'i don la blo 'dres pa'o/___/_zhes pas/_lta sgom spyod pa 'bras bu bzhi las/_dang po la drug las/_dang po ni ngo bo rang bzhin thugs rje gsum mo/___/_de'ang ngo bo ni lta stangs la gnas dus stong nyid spos pa dang bral ba'o/___/_/_rang bzhin ni stong pa'i rang mdangs ma 'gags par 'od du gsal ba'o/___/_thugs rje ni gang shar gyi rtog pa rang sar grol ba ste/_thal 'gyur las/_ lta ba'i ngo bo mthong ba la/___/_yid dpyod tshig gis 'gyus pa med/___/_ces so/___/_ gnyis pa rtogs tshul ni/_phyi nang gsang ba gsum las/_phyi tshogs drug gis bsdus pa'i yul snang phra rags la bltas pas/_snang la rang bzhin med pa rgya mtsho nang gi gza' skar shar ba ltar mthong zhing rtogs/_nang chos nyid stong pa'i ngo bo la bltas pas thams cad rang bzhin med pa nam mkha' dwangs pa'i dkyil ltar mthong zhing rtogs/_gsang ba reg pa la bltas pas yid dpyod tshig phyir ma lus par dbang pos mngon sum du mthong zhing rtogs pa ste/_klong gsal las/_phyi nang gsang ba thams cad kyang /_ngo bo nyid ni mthong zhing rtogs/_zhes so/___/_gsum pa nges tshig ni 'khor 'das kyi chos thams cad dbang pos mngon 

sum du mthong ba la bltas pas lta ba zhes bya ste/_thal 'gyur las/_chos nyid dbang pos mngon mthong bas/_lta ba zhes ni de la bya/_zhes pa dang /_sgron ma snang byed las/_yul la snang bas de nyid shar/___/_de phyir lta ba mig dang 'brel/___/_ zhes so/___/_ bzhi pa dbye ba ni/_chos can spyi'i lta ba dang /_chos nyid rang gi lta ba gnyis te/_de nyid las/_lta ba rnam pa gnyis yin te/___/_chos can lta dang chos nyid lta/___/_/_a nu man chad rang 'dod pas/___/_chos can don la bltas bltas nas/___/_chos nyid don la rdul reg med/___/_a ti rnam pa kha cig gis/___/_'di nyid phyogs tsam mthong ba med/___/_rdzogs pa chen po thig le'i skor/___/_phyi dang nang dang gsang bas kyang /___/_'di nyid don la reg pa med/___/_de phyir gsang chen man ngag 'di/___/_lta nyid shin tu gsang ba 'o/___/_byas pa med pa'i lta ba la/___/_lta byed med pa'i mig gis mthong /___/_zhes pas/_spyi'i lta ba theg pa rim pa dgu'i grub mtha' mi 'dra ba rnams te/_klong gsal las/_rim dgu so so'i 'dod pa la/___/_yid dpyod 'dzin pa nyid du 'dod/___/_ces so/___/_rang gi lta ba ni gong du phyi nang gsang ba gsum du bstan pa de'o/___/_ lnga pa nyams su blang tshul ni phyi yul gyi snang ba la bltas pas/_thams cad rmi lam sgyu mar mthong nas 'khrul pa ma spangs gnas su dag nas nyon mongs pa rang sar grol ba'o/___/_/_nang 'gyu byed dran pa'i sems la khregs chod ltar bltas pas/_rtog pa sna tshogs bar snang gi na bun ltar rang yal du song ba'o/___/_/_de skad du nyi zla kha sbyor las/_dmigs pas snang ba'i yul rnams 

la/___/_rang bzhin med par gang goms pa/___/_'di la snang stong gnyis su med/___/_ tshogs drug ma 'gags rang sar shar/___/_zhes pa dang /_klong gsal las/_'gyu byed nyid la tshur bltas pas/___/_ma spangs rang grol ser bu 'dra/___/_zhes so/___/_ gsang ba'i 'od gsal la bltas pas chos can dang chos nyid skye med blo 'das kyi ngang du 'jog pa'i 'dzin pa tsam yang med de/_yi ge med pa las/_lta ba med pas de la blta rgyu med/___/_lta ba byar med ngang du shes par bya/___/_de ltar gnyis med lta ba'i don rtogs na/___/_lta ba'i don la blta ba rang gis med/___/_de yod ma yin med pa ma yin pas/___/_'od gsal de nyid ngang du gnas par bya/___/_zhes pa dang*rang*shar*las/_gnas ni tsit+ta'i dkyil du gnas/___/_lam ni 'bri gu ta nas byung /___/_yul ni nam mkha' stong pa 'o/___/_rtog med gsal ba'i ngo bo la/___/_'dzin pa'i rnam rtog ngang gis med/___/_'dzin med rang gsal de bzhin no/___/_zhes pa dang /_seng ge rtsal rdzogs las/_sangs rgyas kun gyi lta phugs ni/___/_dbyings rig gnyis las ma 'das so/___/_zhes so/___/_ drug pa lta ba'i tshad ni/___/_bya bral yongs rdzogs kyi lta ba zhes bya ste/_ brtson 'grus rab tshe 'dir lhag med du sangs rgya'o/___/_'bring bar do/_tha ma sprul sku'i zhing du sangs rgyas te/_nyi zla kha sbyor las/_rab la ske gnyis mi dgos te/___/_'bring rnams skye gnyis mtshams su 'o/___/_/_tha ma rnams ni dbugs phyung ste/___/_sprul pa pos ni rang rgyud grol/___/_ces so/___/_theg pa gzhan dag gis 'di'i don mi mthong la/_'di'i rnal 'byor pas thams cad mthong zhing grol te/_sgron ma snang byed las/_dper na ri rgyal rtser phyin na/___/_dma' ba'i lung rnams mthong 

ba bzhin/___/_'og ma'i rgyud don ji bzhin mthong /___/_'og mas gong ma mthong ba med/___/_ces so/___/_gnyis pa sgom pa la rnal 'byor du byed pa la'ang drug las/_ dang po ngo bo ni/_lta ba'i don de bzhin nyid chen po la rgyun du gnas pa ste/_de nyid las/_rgyun du gnas pas shar ba'o/___/_de phyir sgom pa nyid dang 'brel/___/_ zhes so/___/_de'ang mnyam gzhag tu gsal stong 'dzin pa med pa'i don la sgom zhing rjes thob tu rmi lam sgyu ma lta bur shes par byed pa'o/___/_ gnyis pa nges tshig ni/_bsam gtan la blo gnas pa ste/_klong gsal las/_nges tshig sgom pa gnas pa 'o/___/_zhes pa'o/___/_gsum pa mtshan nyid ni lta ba'i don la rtse gcig tu mnyam par 'jog pa ste/_snga ma las/_lta ba de nyid don la bsgom zhes bya/___/_zhes so/___/_bzhi pa dbye ba ni thabs shes rab zung 'jug gsum las/_'dir zung 'jug ste/_klong gsal las/_zung 'jug sgom pa mchog tu zab/___/_ces so/___/_lnga pa sgom tshul ni de nyid las/_le lo snyoms las rab spangs la/___/_rgyud du sgom la gnas par bya/___/_zhes so/___/_ drug pa nyams su blang tshul la gnyis las/_spros pa can la thun bzhi'i rnal 'byor te/_snga dro phyi dro srod tho rengs so/___/_de'ang nam langs nas nyi ma rtse shar gyi bar la kha ton dang dpe lta ba la sogs pa'o/___/_nyi ma shar nas gung gi bar thod rgal bsgom zhing gung la phyag dang bskor ba la sogs pa bya/_phyi dro thod rgal bsgom zhing /_dgongs mo gtor ma chos spyod kyi rim pa rnams bya/_srod thun dang po la 'chi ba mi rtag pa bsgom/_bar pa la bskyed rim dang bzlas brjod bya/_ gung thun la gnyid log go/_tho rangs dang po la bla ma la gsol ba gdab/_bar 

pa la khregs chod bsgom/_tha ma la bde stong dang gtum mo bsgom/_thun mgo thams cad la sems bskyed dang /_thun dngos mi dmigs pa dang /_thun mjug bsngo ba bya ste/_klong gsal las/_dge sbyor srang du 'jug pa'i phyir/___/_thun bzhi'i rnal 'byor nyid la bslab/___/_ces so/___/_ gnyis pa spros pa med pa'i gang zag gis nyin mtshan du khregs chod thod rgal gnyis las mi 'da' bar bya ste/_sgron ma snang byed las/_bsgom pa'i man ngag rim lta bu/___/_nyin mtshan kha sbyar rim thebs bzhin/___/_zhes pas/_nyin dus 'od gsal gyi don la bslab ste/_thog mar sbrul sku'i gzigs stangs kyi nyi ma nas khru gang gi bar la gtad la mig mi 'gul bas/_dbyings rnam dag gi sgron ma 'ja' tshon snang ba'i dbus su thig le stong pa'i sgron ma thig le phub sgor lta bur bzhag pa'i nang na rdo rje lu gu rgyud 'ong bar byas la/_dar cig bltas nas longs sku'i gzigs stangs kyis zur nas nyi ma dang khad kyis phral la g.yas phyogs su gtad de blta'o/___/_de nas chos ska'i gzigs stangs kyi steng dang /_ gzhan gnyis pos thur dang thad sor gang mos kyis gtad de bltas pas/_ dbyings kyi snang ba kha dog lnga ldan khru gang tsam du mthong zhing /_sgron ma'i snang ba thig le zlum khrigs su mthong zhing /_rig pa'i snang ba lu gu rgyud phra la 'gyur bar mthong ngo /___/_/_de ltar bltas kyang dbyings dang thig le ma mthong na mig gnyis mnyam par blta ba gnad yin no/___/_mthong nas zur la khrid par bya'o/___/_ de ltar blta lugs gang byed kyang steng du seng ge ltar gyen la ldog/_thad kar ri bong ltar har por gtad/_zur la mda' bsrang ba ltar drang por blta/_de las 

cung zad thur du glang po ltar blta ba ste/_snga ma las/_seng ge glang dang ri bong dang /___/_mda' bsrang lta bu'i lta stangs bzhi/___/_nyin dus rnal 'byor pa yis blta/_ zhes so/___/_mtshan mo'i srod la dbang po gnad du bsdu ba ni/_lte ba pad+ma dmar po 'dab ma bzhi'i steng du a thung dmar po tsha ba las me 'bar bas dbu ma nas yar 'ong ste/_spyi bo'i haM la phog pas thig le 'thigs pas me'i gsos byas te 'bar bas las dang bag chags bsregs/_bde ba rgyas nas bde stong gi ngang la bzhag go/_gung la shes bya bum par bsdu ba ni/_snga ma las/_mtshan dus shes bya bum par gzhug/___/_shes pa nyid ni snying la bsdu/___/_sgron ma tsit+ta'i dkyil du brten/___/_thig le rtsa yi nang du sba/___/_des ni ye shes nang na gsal/___/_zhes pas/_ snying gi nang du a dkar po 'tsher ba zhig/___/_tshangs pa'i bu gar a dkaRa po gcig/_de gnyis kyi bar a ba d+hU ti'i nang na a phra mo phreng ba brgyus pa gcig thim gnyis thim la/_snying gar 'od gsal gyi ngang nas 'od zer rtsa'i nang na rgya skar gyi nyi zhur ltar gsal bar bsgom pa ni gnyid 'od gsal gyi sbubs su sba'o/___/_tho rangs rig pa rang gsal du gtod pa ni/_tho rangs langs te ha zhes dbugs ring ba gsum bus la/_seng ge'i 'dug stangs kyis spyi gtsug gi nam mkha' gzhu gang tsam na snying ga'i a las a dkar po gcig mched de ling nge 'dug pa la sems bzung la bsgom pas/_gsal stong gnyis su med pa'i ye shes gdod ma'i ka dag gi gnas lugs shes par 'gyur ro/___/_de'ang srod la drang srong /_gung la seng ge/_tho rangs chos sku'i 'dug stangs gsum bya'o/___/_de ni nyin mtshan kha sbyor gyi sgom pa zhes bya'o/___/_de ltar stong gsal nyin mtshan du 

bsgoms pa ni/_sgom pa kun gyi mchog yin par/_klong gsal las/_stong gsal yid gnyis bsgom dang bral/___/_sgom pa kun gyi mchog yin no/___/_zhes so/___/_ gsum pa spyod pa la rnal 'byor du byed pa la'ang drug las/_ngo bo ni snga ma las/_spyod pa'i ngo bo ro snyoms nyid/___/_rang shar rang grol lam du spyad/___/_ces pas bde sdug ci shar yang rang shar rang grol du shes pas lta sgom la bogs 'don pa'o/___/_nges tshig ni rang shar las/_rang byung bcos bslad med na spyod pa yin/___/_zhes pas/_snang ba gang shar mi dgag par spyod pas na spyod pa'o/___/_ mtshan nyid ni snga ma las/_spyod pa brtul zhugs dbang bsgyur nyid/___/_ces pas/_ mi phod pa thog 'gel du brdzi ba'o/___/_spyod tshul ni chos spyod thams cad kyi man ngag mngon par rtogs pa'i rgyud las/_yi ge 'bri mchod sbyin pa dang /___/_nyan dang klog dang 'dzin pa dang*/___/_'chad dang kha ton byed pa dang /___/_don sems pa dang sgom pa ste/___/_spyod pa 'di bcu'i bdag nyid ni/___/_'dren pa rnams kyi gshegs shul yin/___/_/_zhes pa ni las dang po pa'i spyod tshul lo/___/_bar du spyod pa rnal 'byor pa'i spyod tshul ni/___/_nyi zla kha sbyor las/_'khor 'das ru shan dbye ba lus kyi spyod pa dang /_zhes pas/_mi med pa'i ri la de ltar byed pa'o/___/_de nas brtul zhugs rlung 'dzin ni snga ma las/_brtul zhugs lam du blang bar byed pa grogs kyi spyod pa dang /_zhes pas/_ngo 'phrod pa'i gang zag gi bogs 'don pa la dur khrod dam/_lung stong du ri dwags smras ma'am/_spang po ltar rgyu zhing /_de'i grogs su chags can yin na las kyi phyag rgya dang 'grogs/_chags bral yin na nyams 

myong gi phyag rgya dang 'grogs pa'o/___/_dbye ba ni nyi zla kha sbyor las/_bung ba lta bu'i spyod pa yis/___/_chos rnams kun gyi ro myong bya/___/_ri dwags lta bu'i spyod pa yis/___/_'khrul pa'i yul rkyen 'gyur rnams spang /___/_lkugs pa lta bu'i spyod pa yis/___/_'khrul pa'i ngag ni ma lus spang /___/_thi bya lta bu'i spyod pa yis/___/_gsang ba thabs kyi the tshom gcad/___/_smyon pa lta bu'i spyod pa yis/___/_gcig tu gnas pa'i yul rnams spang /___/_/_seng ge lta bu'i spyod pa yis/___/_'jigs pa'i sems spangs dur khrod rgyu/_khyi phag lta bu'i spyod pa yis/___/_gtsang dang dme pa'i rnam rtog spang /___/_zhes so/___/_nyams su blang thabs ni rang gi rgyud tshod dang bstun la bdun po gang rung nas spyad cing /___/_rnal 'byor pas shugs 'byung 'gags pa med par rkyen thog tu spyod pa'o/___/_/_de skad du sgron ma snang byed las/_spyod pa'i man ngag chang lta bu/___/_snang ba dbang bsgyur ra ro 'dra/___/_zhes so/___/_ bzhi pa 'bras bu'i rnal 'byor du byed pa la'ang drug las/_ngo bo ni klong gsal las/_'bras bu zhes bya btsan sa zin/___/_rgyal po gdan la zin pa ltar/___/_mi 'gyur ldog pa med pa 'o/___/_zhes pas/_'bras bu rgyur mi ldog pa sad kyis khyer ba'i 'bras bu'am/_bse shing gi 'bras bu lta bu'o/___/_tshul lam thabs ni/_brtan pa thob nas rkyen gyis mi gnod pas ste/_de nyid las/_'bras bu smin tshul bstan pa ste/___/_rkyen gyis mi 'jig ldog pa med/___/_ces so/___/_nges tshig ni lam smin pas 'bras bu zhes bya ste de nyid las/_smin pas 'bras bu zhes brjod do/___/_zhes so/___/_dbye na gnas skabs su nyams su blangs pas yon tan thob cing /___/_mthar thug las dang bag chags dang /_sdig sgrib dang*/_rnam rtog bag 

chags thams cad sbrul mdud ltar rang shar rang grol ba ste/_klong gsal 'bras bu dbye ba gnyis su 'dus/___/_gnas skabs dang ni mthar thug go/_zhes so/___/_nyams su blang tshul ni rig pa rang shar gyi steng du bzhag pas brtan pa thob pa ste/_rdo rje sems dpa' snying gi me long las/_'bras bu'i chos thams cad sku gsum las phyir mi ldog par shes par gyis shig/_ces so/___/_'bras bu'i ming ni rnam dag lhun grub kyi 'bras bu zhes bya ste/_tshe gcig gis sangs rgyas kyi sa la sbyor ba'i phyir/_thal 'gyur las/_'bras bu brjod par mi nus kyang /___/_chos rnams zad par phyin pa dang /_rang gi grub pa'i mtha' yang 'jig/_'di dus bla ma'i man ngag nub/___/_lta sgom spyod pa'i mtha' stongs pas/___/_chos sku'i snang ba yod ma yin/___/_sku dang ye shes rgyun chad pas/___/_sangs rgyas med cing sems can med/___/_mdor na gang yang gnas pa med/___/_song ba med pas 'ong ba med pa'o/___/_zhes pa dang /_sgron ma snang byed las/_'bras bu'i tshad ni rig pas gzung /___/_de ltar 'bras bu'i tshad zin na/___/_tshad nad sangs pa'i skyes bu bzhin/___/_rims nad byang ba'i skyes bu dang /___/_snying la mda' phog shi ba dang /_rtsi yis shi ba'i skyes bu bzhin/___/_phyir la ldog pa ma yin no/___/_zhes so/___/_ gsum pa rjes snang ba bzhi'i 'char tshul bstan pa ni/_klong gsal las/_ snang bzhi'i 'char tshul mi shes na/___/_sa zin med pa'i skyon nyid 'byung /___/_snang ba bzhi ru shes par bya/___/_zhes pas/_sa mtshams shes pa'i phyir bzhir nges pa ni/_ thal 'gyur las/_de las snang ba bzhir 'gyur te/___/_chos nyid mngon sum snang ba yis/___/_yid dpyod 'dzin pa'i tshig las 'das/___/_nyams snang gong 'phel snang 

ba yis/___/_'khrul ba'i snang ba nub pa dang /___/_bar do'i ye shes mngon du byed/___/_ rig pa tshad phebs snang ba yis/___/_sku gsum rtogs pa'i lam snang 'das/___/_chos nyid zad pa'i snang ba yis/_khams gsum 'khor ba rgyun thag gcad/___/_ces pa dang 'das rjes las/_chos nyid mngon sum snang ba yis/___/_yid dpyod 'dzin pa'i lta ba bsnub/___/_nyams snang gong du 'phel ba yis/___/_bar do'i ye shes mngon du byed/___/_rig pa tshad la phebs pa yis/___/_longs spyod rdzogs pa'i sku ngos zin/___/_chos nyid zad pa'i snang ba yis/___/_rdzogs chen bya bral 'bras bu thob/___/_ 'di ltar bzhi la mthar phyin na/___/_myang 'das gzhan nas btsal du med/___/_ces pas chos nyid mngon sum gyi snang ba/_nyams snang gong 'phel gyi snang ba/_rig pa tshad phebs kyi snang ba/_chos nyid zad pa'i snang ba dang bzhi las/_dang po chos nyid mngon sum gyi snang ba ni/_thal 'gyur las/_chos nyid mngon sum snang ba ni/___/_dbang po'i sgo nas nges thon te/___/_sprin med pa yi mkha' la gsal/___/_zhes pa dang*/[ ·]klong gsal las/_rkyen bral mkha' la bla ma yis/___/_gzigs stangs gcun zhing ngo sprad pas/___/_dbang po'i sgo la sgron ma ni/___/_'ja' 'am rma bya'i mdongs lta bu/___/_thig le lug rgyud 'brel ba las/___/_'gul 'phrigs 'gyu ba'i rnam par rgyu/___/_zhes pas/_gong gi gzigs stangs kyi gcun te bla mas ngo sprad pas/_rang gi smin mtshams su dbyings rnam par dag pa'i sgron ma zhes bya ba/_ bar snang gi 'ja' 'am rma bya'i mdongs lta bu gcig 'char ro/___/_de dag gi nang du thig le stong pa'i sgron ma zhes bya ba/_ko mo'i nang du rdo bor ba'am phub kyi sba skor lta bu la nyung 'bru'am sran 'bru tsam 'char ro/___/_de'i nang du rig pa rang gi 

ngo bo rdo rje lu gu rgyud ces bya ba phra ba rta rnga la mdud pa byas pa lta bu'am/_mu tig ltar la brgyus pa lta bu'am/_lcags thag brkyang pa lta bu'am/_me tog gi dra ba dra byed rlung gis bskyod pa lta bu gnyis sbrel lam gsum sbrel la sogs pa 'char ro/___/_de ni rang gi ngo bo thig le nyag gcig ces bya'o/___/_de'ang dbyings dang rig pa 'du 'bral med pa nyi ma dang 'od zer gyi tshul du gnas te/_klong gsal las/_ de ltar gsal ba'i dbyings rig ni/_nyi ma'i 'od kyi tshul du gnas/_zhes so/___/_ de'ang dbyings kyi rtags su 'od 'khyim/_ye shes kyi rtags su thig le/_sku'i rtags su lu gu rgyud de/_rang shar las/_ye shes lnga ldan 'od kyi sku/___/_lu gu rgyud du 'od du gsal/___/_de yang 'od dang 'gro ba dang /___/_'gul ba dang ni 'phrigs pa dang /___/_zhes pa dang /_rtsal rdzogs las/_rang snang rig pa'i dngos po 'di/_ye shes lu gu rgyud du gsal/_zhes so/___/_de'i gnas lugs tsit+ta rin po che ngo bo ka nas dag pa/_rang bzhin sku dang 'od du gsal ba/_thugs rje kun la khyab par bzhugs te/_klong gsal las/_de yang ngo bo ka dag la/___/_rang bzhin lhun grub nyid du ste/___/_thugs rje kun la khyab pa nyid/___/_tsit+ta dag nas rtsa la 'char/___/_ngo bo mngon sum sgo la 'char/___/_rig pa mngon sum zhes su brjod/___/_yid dpyod rnams dang bral ba 'o/___/_zhes pas/_de dag gi lam snang dbang po'i mngon sum na mthong bar yod pas/_yid dpyod 'dzin pa'i lta ba de tshig dang /_blo dang /_ shes rab dang /_rtog tshogs kyis pho tshod byed pa bsnubs so/___/_de ltar mi gnas 'char ba nyid/_phra bkod las/_rgyang zhags chu'i sgron ma la rig pa lu gu rgyud kyi skur yongs su gsal lo/___/_zhes so/___/_de dag goms pa las dbyings khru gang pa 

dang*/_thig le zlum 'khrigs gsum sbrel dang /_rdo rje lu gu rgyud phra la 'gul ba ste/_dang por goms pa'i tshad yin par/_sgron ma rnam bkod las/_nyams blangs tshad ni rnam gsum ste/___/_mthong ba'i tshad dang goms pa'i tshad/___/_bstan pa'i tshad dang gsum du bstan/___/_mthong ba'i tshad ni 'od yin te/___/_mi 'gyur mthing ga dbyings kyi tshad/___/_zlum 'khrigs gsal ba sgron me'i tshad/___/_/_phra la 'byung ba rig pa'i tshad/___/_mthong ba'i dus su shes par bya/___/_goms pa'i tshad ni rnam gsum ste/___/_mthing ga las mched kha dog lnga/_khru gang tsam du snang ba ni/___/_ dang po goms pa'i tshad yin no/___/_zhes pa dang /_sgron ma ni de nyid las/_zlum 'khrigs las ni za 'og ris/___/_rang gi sna rtse la shar na/___/_dang po goms pa'i tshad yin no/___/_zhes pa dang /_rig pa 'dab chags lding ba tsam/___/_dang po goms pa'i tshad yin no/___/_zhes so/___/_chos nyid mngon sum mthong ba'i yon tan ni/_klong gsal las/_rig pa mngon sum mthong ba ni/___/_bden pa mthong ba'i gnad kyis su/_khams gsum ldog pa ma yin no/___/_zhes pa dang 'das rjes las/_mngon sum gnad ni sus mthong ba/_khams gsum ldog pa ma yin no/___/_zhes so/___/_ma mthong ba'i skyon ni snga ma las/_mngon sum rig pa ma mthong na/___/_yid dpyod rig pa'i mtha' 'khor nas/___/_'khor ba nyid du rnam par 'khor/___/_zhes so/___/_de nyid mthong ba la dgos pa gnyis las/_gnas skabs su yid dpyod kyi lta ba dang bral la mthar thug dge sdig gis mi gos shing khams gsum du phyir mi ldog pa'o/___/_de nyid ma mthong na yon tan de dag las ldog pa'i skyon yod do/___/_ gnyis pa nyams gong 'phel gyi snang ba ni/_klong gsal las/_gong du 

'phel ba'i snang ba yis/_nyams kyi 'phel shan dbye ba gces/_zhes pas/_shes nyams dang snang nyams gnyis las/_shes nyams ni blo'i 'dzin pa yin pas gtad pa'i dus med de/_de nyid las/_blo ni kun rdzob 'khrul par bshad/_ces pas/_shes nyams sems kyi mtho dman yin la/_sems ni mi bden pa sna tshogs su snang bas 'dir spang byar 'dod pa'i phyir mi ston no/___/_snang nyams ye shes kyi 'od gdangs mi 'gyur ba phyir 'phel ba dang /_nang rtsa 'od du song ba dang /_gsang ba nyon mongs pa grol ba gsum mnyam por ston pas de'i phyir thal 'gyur las/_nyams kyi snang ba gong 'phel ni/___/_ye shes kha dog phyir byung nas/___/_gyen 'greng dang ni rtsibs shar dang /___/_thig le sna tshogs sku nyid dang /___/_ rags par snang ba'i yul las 'das/___/_zhes pa dang /_klong gsal las/_ nyams snang gong du 'phel ba ni/___/_'od ni sna tshogs 'gyur 'phel dang*/___/_thig le 'phel zhing rig brtan tshad/___/_sa bon 'bras bu bar bzhin 'byung /___/_zhes pas/_ snga ma'i snang ba las bla ma'i gdams ngag bzhin nyams su blangs pas/_dbyings rig res gsal res mi gsal ba dag 'byung /_de nas yang nyams su blangs pas/_dbyings rig smin mtshams las bral te thig le'i rnam pa de dag kyang sran ma tsam du song ba ni bar du goms pa'o/___/_de bzhin du goms pas dbyings snang dum bu dang gyen 'greng du mthong ba'i tshe mig thur la blta'o/___/_de'ang gru bzhi la g.yas su gcun/_zlum po la g.yon du gcun/_zla gam la steng du blta/_ gru gsum la thur du dbab bo/___/_de nas rtsibs rgyug dang /_mdung rtse lta bu dang /_ re lde tsam du snang zhing sgron ma'i 'phel snang ni thig le me long tsam pa dang /_rig 

pa 'dab chags 'phur skyen tsam pa dang /_de las cung zad bul bar snang ste/_ sgron ma snang byed las/___/_de nas de la rab 'dris nas/___/_re lde'i rnam pa tsam 'char bas/___/_zhes pa dang /_de nas gong du smin pa'i mtshams/___/_me long tsam du gsal gyur nas/___/_bar du goms pa'i tshad yin no/___/_zhes pa dang /_de nas rab tu nyams blangs na/_ri dwags bang dang mnyam pa ni/_bar du goms pa'i tshad yin no/___/_zhes so/___/_de nas yang nyams su blangs pas/_dbyings kyi snang ba rin po che 'dra ba dang /_'od kyi dra ba dra phyed dang /_'od lnga'i snang ba pad ma 'dra ba dang /_mchod rten 'dra ba dang /_rdo rje dang /_'khor lo dang /_ral gri dang /_mu tig gi drwa ba lta bu dang /_'od kyi dum bu mig mangs ris dang /_mig tshags dang /_ mda' lta bu dang /___/_pad ma stong ldan dang /_nyi zla lta bu dang /_ye shes mkhar thabs dang /_me lce dang /_nya mig gi rnam pa lta bu 'char ro/___/_thig le'ang kham phor tsam du 'gro'o/___/_rig pa ni ri dwags spang rtsibs la rgyug pa tsam du snang ngo /___/_yang nyams su blangs pas 'od ni yul khams tsam du 'char zhing /_thig le bse phub tsam dang /_rig pa bung ba bcud la 'khor ba tsam ste/_snga ma las/_de nas yul gru tsam du ste/_zhes pa dang /_me long tsam du gsal gyur nas/_zhes pa dang /_de nyid yang dang yang bltas na/_bung ba bcud la 'khor ba tsam/_zhes so/___/_yang nyams su blangs pas 'od ni stong gsum gang du bltas tshad las khyab cing*/_sgron ma'i snang ba ni thig le dpag tu med pa'i nang rnams na sku phra mo'i dbu dang /_phyed zhal dang /_rdzogs pa'i rnam pa dang /_rig nang du'ang sku phra mo re snang ngo /___/_/_sku ni rdo rje sems dpa' dang /_rin chen 'byung ldan dang /_snang ba 

mtha' yas dang /_don yod grub pa dang /_rnam par snang mdzad do/___/_snga ma las/_ de la mchog tu goms pa na/___/_snang ba thams cad 'od snang du/___/_shar bas goms pa'i tshad zin pa'o/___/_zhes pa dang /_snang ba thams cad thig le ru/___/_shar bas dkrig ger gnas pa la/___/_mchog tu goms pa'i tshad yin no/___/_zhes pa dang /_ bltas pa'i sa der sdod gyur na/_mchog tu goms pa'i tshad yin no/___/_zhes so/___/_de nyid la bar do'i snang 'byung gtan la phebs pas phyis bar do med do/___/_nyams gong 'phel gyi yon tan ni/_klong gsal las/_sku shar nyams kyi 'phel rdzogs na/___/_bar do'i snang 'byung 'dir chod pas/___/_longs spyod ngos zin bar do stongs/___/_zhes so/___/_ma 'phel ba'i skyon ni de nyid las/_nyams snang gong du ma 'phel na/___/_bar do las ni grol mi 'gyur/___/_zhes so/___/_dgos pa la'ang gnyis las/_gnas skabs su nyams snang gi rim pa'i yon tan rnams thob la/_ mthar thug bar do'i snang ba rang sar grol ba'o/___/_de ltar ma 'phel na yon tan de las ldog pa'i skyon no/___/_ gsum pa rig pa tshad phebs kyi snang ba ni/_klong gsal las/_rig pa tshad la ma phebs na/___/_rnal 'byor drod tshad rnyed mi 'gyur/___/_zhes pas/_rig pa tshad la phebs pa ni/_thal 'gyur las/_rig pa tshad phebs snang ba ni/___/_longs sku mtshan dper gsal ba ni/___/_ma nges kha dog 'ja' tshon las/___/_rigs lnga yab dang yum du snang /___/_de nas lnga lnga zung dang bcas/___/_rab tu gsal ba'i thig ler 'brel/___/_yab yum sku yi rnam pa can/___/_'khrul snang zad nas zhing khams so/___/_zhes pas/_dbyings kyi snang bas sa chu me rlung gang gi snang ba yang med cing /_

'od gsal chen po'i snang ba rnam par dag pa'i zhing khams na/_sgron ma ni thig le re re'i nang du sku yab yum du 'brel ba dang /_de nas sku lnga lnga yab yum du snang pa'o/___/_rig pa'i mtshams su'ang sku lnga lnga yab yum du snang ba'o/_/_'di yi dus na rang lus rdos bcas dag nas 'od du snang ba'i spyi bo nas yar la thig le khams phoRa brtsegs ma lta bu dgu snang zhing /___/_rang lus 'od kyi 'khor lor 'khyil pa ste sgron ma snang byed las/_shin tu yang dag goms pa'i tshad/___/_'gul dang 'phrigs pa med pa dang /___/_nyin dang mtshan mo med snang dang /___/_rab tu goms pa'i tshad yin no/___/_rang snang skur snang lu gu rgyud/___/_tshig dang 'dra ba'i bar dag tu/___/_thig le nyung 'bru tsam nang du/___/_sku ni shin tu phrar shar nas/___/_snang ba thams cad skur shar na/___/_rig pa brtan pa'i tshad yin no/___/_sa chu me rlung snang ba dang /___/_'byung bzhi snang ba 'gags gyur nas/_kha dog lnga yi 'od snang gis/___/_ gang du bltas pa der snang na/___/_dbyings ni brtan pa'i tshad yin no/___/_rang lus 'od kyi steng dag tu/___/_'khar gzhong brtsegs pa lta bu yi/___/_thig le brtsegs ma gyen shar na/___/_sgron ma brtan pa'i tshad yin no/___/_zhes pas de'i tshe sku rnams kyi thugs ka dang rang gi snying gar 'od kyi snye tshon zer thag sbrel ba lta bus 'brel lo/___/_de nas ma bsgoms kyang tshad la phebs pas 'gyur ba med do/___/_de'i tshe phyi snang ba 'od gsal du grol bas sa rdo'i snang bar rang nub/_nang sgyu lus 'od gsal du grol bas rdos bcas kyi snang bar rang nub/_gsang ba sems kyi zer gdangs snying gar thim pas gzung 'dzin 'khrul pa'i snang ba rang nub/_las dang bag chags kyi 'brel chad pa'o/___/_de ltar rig pa tshad la phebs pa'i yon tan ni/_

klong gsal las/_rig pa tshad phebs snang ba yis/_phyi nang gzung 'dzin rdos bcas grol/_ces pa dang*/_ma phebs pa'i skyon ni/_de ltar tshad la ma phebs na/_ phung po'i snang 'dzin dag mi 'gyur/_zhes so/___/_dgos pa'ang gnyis las/_ gnas skabs su ma bsgoms kyang chog la/_mthar thug longs spyod rdzogs pa'i skus ngos zin pas/_longs sku'i zhing na bde chen 'du 'bral med do/___/_de ltar ma yin na ldog pa'i skyon yod do/___/_ bzhi pa chos nyid zad pa'i snang ba ni/_nyams snang de dag gi 'phel zad de/_snang dang mi snang du 'dzin pa'i ngo bo med pa ni chos nyid zad pa'i snang pa zhes bya ste/_thal 'gyur las/_chos nyid zad pa'i snang ba ni/___/_nyams kyi snang ba stong nas ni/___/_lus zad dbang po'i yul yang zad/___/_rtog tshogs 'khrul pa rang grol nas/___/_brjod gzhi'i tshig dang bral ba 'o/___/_zhes pas/_nyams dang /_lus dang /_dbang po dang /_rtog tshogs dang /_tshig dang 'khrul pa thams cad zad nas 'od lus su 'tshang rgya'o/___/_/_de'ang snang ba 'di'i tshe 'od kyi nang na lag sor bkram pa tsam las mi snang ste/_'khor 'das gnyis kyi 'du shes dang bral/_snang ba ci'i ngo bor yang ma grub bo/___/_de ltar gyur kyang rig pa de thog ma nas cher song ba dang chung du song ba gang yang med de/_bri ba med cing 'phel ba med pa'i phyir/_de'i tshe 'byung ba'i dgras mi tshugs/_dran pa wal po rjes med du 'gro/_nyi zla'i snang ba med/_'gro 'dug gi snang ba med/_'khrul snang thams cad nub pa ni rig pa 'byongs pa'i tshad do/___/_de las 'bral mi srid do/___/_snang ba rang yal du grol nas 'di ltar yin no ma grub pa ni chos sku rang dag chos thams cad zad 

sar thug pa zhes bya'o/___/_rang gi rig pa'i ngo bo la che chung bzang ngan gang du yang ma grub ste/_thug rje'i cha las gsal ba tsam du gnas pa'o/___/_mngon shes thogs pa med cing bsam pa rang yal te/_phung po'i zag pa phyir mi ldang bar sangs rgya'o/___/_'di'i dus su 'pho ba'i skus sems can gyi don byed na skabs su lag pa'i sor mo la bltas pas snang ba de las rang log ste/_snang byed chu'i zla ba lta bu'i lus skye shi med pa rdo rje'i skus sems can gyi don byed pa ni/_slob dpon chen po bi ma la dang /_pad ma 'byung gnas lta bu'o/___/_de'i yon tan ni klong gsal las/_de ltar lus 'byung rgyun chad nas/___/_zag bcas phung po mi snang bar/___/_'di la mngon par sangs rgya 'o/___/_zhes pa dang /_skyon ni/_chos nyid zad par ma gyur na/_lhag med nyid du 'gyur ba min/_zhes so/___/_dgos pa'ang gnyis las/_gnas skabs su snang ba bzhi'i tshad zin pas so so'i sa mtshams byed la/_ mthar thug chos zad kyi snang ba mthong nas lhag med tu sangs rgya'o/___/_de ltar ma yin na ldog pa'i skyon yod do/___/_ bzhi pa mtha' rten gyi man ngag ni/_klong gsal las/_mtha' rten man ngag rnam pa bzhi/_gong ma'i rgyab tu med thabs med/_ces pas/_don gyi sa zin med kyang gong ma bzhi'i rgyab tu dgos pas/_'di la mi 'gul ba gsum gyis gzhi bca' ba/_sdod pa gsum gyis tshad bzung ba/_thob pa gsum gyis gzer gdab pa/_gdeng bzhis grol tshad bstan pa dang bzhi las/_dang po thal 'gyur las/_de la mtha' rten yid ches bya/_mi 'gul gsum la gzhi bcas pas/_rlang sems gnad du phebs pa 'o/___/_zhes pas/_'dug stangs gsum las mi 'gul 

par bya ste/_lus ma 'gul bas rtsa mi 'gul/_rtsa ma 'gul bas mig mi 'gul/_ mig ma 'gul bas rlung mi 'gul/_rlung ma 'gul bas sems mi 'gul/_ sems ma 'gul bas 'gyu byed kyi rtog pa rgyun chad nas rig pa gnas pa'i dgos pa yod do/___/_mig ni gzigs stangs gsum las mi 'gul bar bya ste/_ rig pa'i gnad rtsa/_rtsa'i gnad sgo/_sgo'i gnad sgron ma'o/___/_rtsa ma 'gul bas mig mi 'gul/_mig ma 'gul bas sgron ma mi 'gul/_des sems mi 'gul bas rnam rtog mi 'byung /_des dbyings rig 'du 'bral med pa'i dgos pa yod do/___/_ gnyis pa ni/_snga ma las/_sdod pa gsum gyis tshad gzung ba/___/_rmi lam ldog dang lus ngag yid/___/_rtags dang tshad ni ngos gzung ba 'o/___/_zhes pas/_ dbyings rig la rgyun du gnas pas brtan pa'i tshad sdod pa gsum 'byung ste/_phyi snang ba bskyod pa'i rlung zad pas dbyings rig 'gro 'ong med par sdod/_nang phung po skyod byed kyi rlung zad pas lus 'gul ba med par sdod/_gsang ba rtog pa 'gyu byed kyi rlung zad pas sems rnam rtog 'gyu 'phro mi srid par sdod pa'o/___/_ skabs 'dir tshad rmi lam gyis gzung ba dang*/_rtags sgo gsum la 'char ba gnyis 'byung /_de'ang brtson 'grus rab la rmi lam dbyings su thim nas mi rmi/_ 'bring la 'od gsal du 'char/_tha mas rmi lam du shes pa'o/___/_rtags lus ngag yid gsum la 'char ba ni/_snang ba bzhi la rtags bzhi gsum bcu gnyis las/_ dang po chos nyid mngon sum gyi snang ba mthong ba'i rtags gsum ni/_lus rus sbal 'khor gzhong du bcug pa ltar 'gul ba med pa ni/_'khar gzhong 'jam 

por rus spal bcug pas mi 'gul ba bzhin no/___/_ngag lkugs pa ltar smra snying mi 'dod/_sems mkha' 'gro snyi la zin pa lta bu ste/_bya snyi la zin nas 'phul bar 'dod kyang 'gro rgyu med pa ltar/_sems 'phro ba ltar 'dug kyang gar gtad sdod pa'o/___/_nyams gong 'phel gyi snang ba mthong ba'i rtags gsum ni/_lus skyes bu nad kyis thebs pa ltar rgyan dang byi dor dang bral/_ngag smyon pa'i tshig ltar don med cal col du 'byung /_sems 'chi nges kyi dug gis zin pa ltar 'khor bar mi ldog par thag chod pa'o/___/_rig pa tshad phebs kyi snang ba mthong ba'i rtags gsum ni/_lus glang po che 'dam du tshud pa lta bu ste/_glang po che 'dam du tshud kyang stobs che bas skad cig la thon pa ltar/_'byung ba lnga la thogs pa med par 'gro'o/_ngag grul bum gyi phru gu ltar 'gyur te/_grul bum gyi phrug gu ngag snyan pas gzhan gyi yid 'phrog pa ltar/_cir smras pa la gzhan dad cing phan thogs pa'o/___/_sems 'brum nad byang pa lta bu ste/_'brum nad byang ba bskyar nas mi 'ong pa ltar/_khams gsum du mi ldog par yid ches pa'o/___/_ chos nyid zad pa'i snang ba mthong ba'i rtags gsum ni/_lus dur khrod kyi ro lta bu ste/_gshed ma brgya byung yang nyam nga ba dang bag tsha ba med pa'o/___/_ngag brag cha ltar zungs zad nas gzhan gyi lad mo zlos so/___/_sems bar snang gi na bun lta bu ste/_na bun de dag skad cig ma la yal nas 'gro ba ltar/_skad cig ma la bag chags kyi phung po mi snang bar 'tshang rgya'o/___/_ gsum pa thob pa gsum gyis gzer gdab pa ni/_klong gsal las/_ thob pa gsum gyis gzer gdab pas/_zag bcas phung po mi snang ba'o/___/_zhes 

pas/_dang po skye ba la rang dbang thob pa ni/_phung po'i snang ba 'gags nas rdos bcas su mi snang bas sems can gyi don byed na lag sor la rig pa gtad pas snang ba de kun rang log ste/_skabs su bems po kun 'gul zhing sgra thos pa 'byung ste/_mi la sogs pa'i sems can la rig pa bcug na de dag la rig pa rang byung gi ye shes gnas pa'i gnad kyis/___/_las la bzang ngan med par mtshams med pa lnga byas pa yin yang /___/_'di nyid la 'byung ba rang dag nas sangs rgya ba la the tshom med do/_'di'i dus su bems po la rig pa bcug kyang de nyid 'gul ba dang*/_skad 'byin nus par 'ong ngo /___/_'jug pa la rang dbang thob pa ni/_sor mo la rig pa gtad nas rang lugs su bzhag pas de nyid la mi snang bar sangs rgya'o/___/_rlung sems la rang dbang thob pa ni/_rlung las su rung pas rlung sems kyi yon tan thams cad 'byung /_sems can gzhan tshe 'pho ba'i dus su de la rig pa bcug pas/_des mtshams med pa lnga byas kyang rang dang mnyam po 'tshang rgya'o/___/_/_de'ang las la bzang ngan med pa'i gnad kyis so/___/_ri brag rnams la zang thal zhing mngon par shes pa phyogs med du 'char ro/___/_ bzhi pa gdeng bzhi ni/_mu tig phreng ba las/_tshad ni gdeng bzhi'i rnal 'byor nyid/_ces pa dang /_rin po che spungs pa las/_mi 'gyur lta ba'i gdeng chen bzhis/_mi rtog ye shes tshad kyang gzung /___/_zhes pas/_yar gyi gdeng gnyis/_mar gyi gdeng gnyis te bzhi'o/___/_dang po ni de'i tshe dkon mchog gsum gyi yon tan bsam gyis mi khyab pa thos kyang brod pa mi skye ste/_rang gi rig pa las gzhan med par rtogs pa'i phyir ro/___/_de dus sangs rgyas thob tu re 

ba dang /_ma thob kyi dogs pa gnyis med pas yar gyi gdeng gnyis so/___/_ gnyis pa 'gro ba rigs drug gi sdug bsngal dang /_tshe tshad thos kyang 'jigs skrag med de/_rang gi rig pa ye nas 'khrul pa med par shes pa'i phyir ro/___/_de dus 'khor bar 'khyams mkhan med par thag chod pas 'khor bar ltung gis dogs pa dang /_bde 'gro thob tu re ba med pas mar gyi gdeng gnyis so/___/_ de ltar mtha' rten gyi yon tan ni/_klong gsal las/_mtha' rten dag gi man ngag gis/___/_gong ma'i yon tan mtha' ru 'byin/___/_zhes so/___/_med pa'i skyon ni de nyid las/_mtha' rten gnad kyi rgyab med na/_rdzogs chen nyams len mtha' mi phyin/_ces so/___/_dgos pa la'ang gnyis las/_gnas skabs su thad so'i don 'grub la/_mthar thug gong ma'i rtogs pa mthar phyin pa'i dgos pa yod do/___/_de ltar rgyab brten bzhi med na de dag las ldog pa'i skyon yod do/___/_de dag gis brtson 'grus rab kyi grol lugs bstan zin to/___/_ gnyis pa 'bring bar dor grol ba'i gdams ngag ni/_rdo rje lam gyi mtshan nyid las/_dad can le lo dbang po tha ma yis/___/_goms pa'i shugs chung gdams ngag ldan pa nyid/___/_chos nyid bar do'i grol lugs bstan pa ni/___/_bar do'i spyi gzhag nyams su blang thabs so/___/_zhes pas/_'di la bar do spyi'i rnam ra gzhag pa dang /_bye brag nyams su blang thabs bstan pa gnyis las/_dang po klong gsal las/___/_bar do'i dbye ba sa mtshams dang /___/_gnas lugs snang lugs bzhi nyid do/___/_zhes pas/_dang po dbye ba ni/_skye gnas kyi bar do/_'chi kha'i bar do/_chos nyid 'od gsal gyi bar do/_srid pa'i bar do'o/___/_

gnyis pa sa mtshams ni/_skyes nas 'chi nad kyis thebs pa tshun chad dang po'o/_'byung ba bzhi'i thim lugs nas nang dbugs chad pa tshun chad gnyis pa'o/___/_nang dbugs chad nas lhun grub kyi snang ba tshun chad gsum pa'o/___/_de nas mngal du tshud pa tshun chad bzhi pa'o/___/_ gsum pa gnas lugs ni/_rdos bcas grub pas ye shes kyi snang ba 'gags pa ni dang po ste/_nyi zla kha sbyor las/_khams rnams dang ni phung po dang /___/_skye mched rnams dang dbang po dang /___/_yul dang yul can shes pa rnams/___/_zhes so/___/_gnyis pa'i gnas lugs ni/_klong gsal las/_'chi rkyen nad kyi 'byung ba 'khrugs/___/_lus ngag yid gsum sdug bsngal lo/___/_zhes so/___/_ gsum pa de nyid las/_bdag 'dzin lus kyi rten bor gnas/___/_chos nyid don la spyod pa'o/___/_zhes so/___/_bzhi pa thal 'gyur las/_sngon 'byung srid pa'i sha gzugs can/___/_dbang po kun tshangs thogs med rgyu/___/_las kyi rdzu 'phrul shugs dang ldan/___/_mi ldog de ni dri za'o/___/_zhes so/___/_ bzhi pa snang lugs ni/___/_de nyid las/_bar ma do yi snang ba ni/___/_rang bzhin gnas pas phung po dang /_khams dang nyon mongs yul du snang /___/_'chi kha'i lang ling ban bun dang /___/_shes pa gcig tu mi gnas pa'o/___/_chos nyid bar do'i sku dang*yang*/_ye shes 'od*dang*kha dog dang /___/_thig le 'byed dang 'byung snang dang /___/_cir snang chos nyid gzhal yas so/___/_srid pa'i snang ba phyad phyod dang*/___/_ yad yud rmi lam snang ba ltar/___/_bden snang rdzun pa yid kyi yul/___/_dkar ser la sogs rigs drug 'od/___/_so so'i dmigs yul snang ba'o/___/_zhes so/___/_

gnyis pa bye brag tu nyams su blang pa la bzhi ste/_skye gnas kyi bar do la/_ thos bsam gyi sgro 'dogs gcod pa rgya khra tshang du 'jug pa'am/_ded dpon gseRa gling du phyin pa lta bu'i gdams ngag dang gcig/___/_'chi kha bar do la gsal gdab pa sgeg mos me long blta ba'am rgyal po'i bka' 'phrin bskur ba lta bu'i gdams ngag dang gnyis/_chos nyid kyi bar do la rang snang la yid ches pa lam tshol grogs dang 'phrad pa'am/_ma pang du bu 'jug pa lta bu'i gdams ngag dang gsum/_srid pa'i bar do la las kyi 'phro mthud pa yur ba kha chad la wa 'dzugs pa lta bu'i gdams ngag dang bzhi'o/___/_dang po ni rgya khra de'ang tshang legs par brtags pa'am/_ded dpon rgya mtsho la nor bu len dus/_bya rog dang dung la sogs pas chu srin gyi sgro 'dogs legs par bcad nas 'gro ba bzhin du/_ 'dir yang bla ma'i drung du yang dag pa'i gdams pa la thos bsam gyis lam mi 'phyugs par byed pa ste/_dbang por ba 'phrid tha ma gsum las/_rab kyi rab sbrul mdud nam mkha' la bor ltar grol ba dang /_rab kyi 'bring mtsho nang du kha ba babs pa ltar grol ba dang /_rab kyi tha ma chab rom chu ru zhu ba ltar grol ba ste/_dang po ni/_bla ma'i byin rlabs dang zab mo'i gdams pa btab pa tsam gyis snod ldan gyi slob ma de ye thog dang po'i kun tu bzang po'i gzhi thog du rtsol med lhug par grol ba'o/___/_ gnyis pa zab mo'i gdams pa nyams su blang pas nyon mongs pa ci skyes chos nyid kyi ngang du ro gcig par rtogs nas rang grol ba'o/___/_/_gsum pa gdams ngag ngo sprad pa rnam pa lngas nyams su blangs pas rim gyis 'khrul pa 

rang snang du ngo shes te grol ba'o/___/_ gnyis pa 'chi kha bar do ni gsum ste/_gdams pa'i mtshon tshul/_'byung pa'i sdud tshul/_ngo sprod kyi gdab tshul lo/___/_dang po sgeg mos me long la bltas pas rang gi bzhin gsal po mthong ba'am/_mi zhig la rgyal pos 'phrin bskur na chad pa byung gis dogs pas 'phrin mi brjed pa ltar/_bar do'i gdams pa gsal btab pas rang nyid 'khor bar ltung gis dogs nas mi brjed pa ste/_ de'ang 'bring gi rab snying sdug mdza' bo mthong ba lta bu/_'bring gi 'bring med long la byad gsal ba lta bu/_'bring gi tha ma khab mig tu skud pa 'dzud pa lta bu gsum las/_dang po 'chi ltas tshang ba'i dus su tshe 'di'i zhen 'dzin med par/_ bla ma'i gdams ngag 'ba' zhig yid la gsal dung dung 'dug pa des chog pa'o/___/_ gnyis pa 'chi kha'i dus der bla ma'am mched grogs dam tshig dang ldan pas chos nyid bar do'i gdams pa rnams gsal btab bas gsal bas gsal lam gyis 'gro ba ste des chog pa'o/___/_ gsum pa skad cig kyang gdams pa'i don las ma yengs par byed pa'o/___/_gnyis pa klong gsal las/_gang zhig skyes bu'i 'chi ba'i tshe/___/_rtags zhwa rnam pa gnyis su bshad/___/_ces pas/_phyi nang gi rtags gnyis 'byung ste/___/_ de'ang snga ma nas 'chi ltas brtags la/_'chi bas slu ba'i thabs la 'bad/_mi smra ba'i tshe yo byad ci bdog pa bla ma dge 'dun la spangs dag byas la rab gangs khrod dam ri'i rtse la sogs paRa phyin nas 'chi/_'bring sprang po ltar rgyus med 

pa'i yul du 'chi/_tha ma ri khrod la sogs pa dben par chos grogs gcig tsam nye drung du bzhag la dkon mchog lam mchod pa dang /_'byung po la gtor phul la/_gdams pa gsal gdab par bya'o/___/_de yang nyi zla kha sbyor las/_skye bu'i lus la nad btab nas/___/_rtags 'di su la byung ba ni/___/_'chi ba'i dus ni btab pa yin/___/_sa ni sa la thim pa dang /___/_de bzhin me dang chu dang rlung/___/_so so rang la thim pa ni/___/_skyes bu'i lus la 'di ltar 'ong /___/_zhes pas/___/_'di la 'byung ba'i thim tshul/_rlung gi 'bros tshul/_snang ba'i sdud tshul gsum las/_dang po ni/_de nyid las/_sa ni sa la rang thim pas/___/_lus ni lci zhing ldang mi nus/___/_ langs nas 'gro ba'i stobs kun zad/___/_chu ni chu la thim pa'i tshe/_kha chu sna chu 'dzag par byed/___/_de bzhin me la me thim pas/_kha sna dag ni rab tu skam/___/_ lus kyi mtha' yi drod rnams 'chor/___/_lus kyi bkrag dang gzim dngas nyams/_ de bzhin rlung la rlung thim pas/___/_dbugs ni ngar ngar yan lag g.yob/___/_mig kyang gyen la ldog par byed/___/_rtags 'di su la byung ba de/___/_'di la mi gnas pha rol 'gro/_de tshe bla ma'i gdams ngag rnams/___/_rang gi rgyud la 'dris par bya/___/_ zhes so/___/_gnyis pa klong gsal las/_'degs byed don gyi rlung 'bros pas/___/_ lus ni mi thig sgyid pa skyur/___/_/_yan lag mi 'dus smra ba dka'/___/_mi ldog dbugs ni phyi ru 'phul/___/_bkrag mdangs bskyed pa'i rlung 'bros pas/___/_lus nyams kha snar bal dud chags/___/_sha tsha kha skam gshin dri bsnams/___/_dwangs snyigs 'byed pa'i rlang 'bros pas/___/_bza' btung mi len lus stobs 'chor/___/_ me dang mnyam pa'i rlung bros pas/___/_lus kyi drod ni mtha' nas 'chor/___/_bskal 

pa las kyi rlung bros pas/___/_lus la zang zing phyad phyod la/___/_rtsa bran khrag ni srog rtsar 'dus/___/_zhes so/___/_gsum pa klong gsal las/_de tshe snang ba 'di ltar 'du/___/_phyi yi dbang po dran byed rnams/___/_mun sros bzhin du 'ub kyis 'dus/___/_ rig pa snying gi dkyil du 'dus/___/_smra yang mi shes dran pa nyams/___/_de nas lus kyi khrag 'dus nas/___/_srog rtsa'i nang nas snying du brgyab/_kha dang mig ni skya log 'gro/_dbugs ni khru gang tsam du 'chad/___/_de nas khrag thigs gnyis brgyab pas/___/_mgo dgug dbugs ni mda' gang 'chad/___/_de nas khrag thigs gsum brgyab pas/___/_ig cing dbugs ni 'dom gang chad/_de nas phyi dbugs chad pa dang*/___/_rig pa snying dkyil brgyal nas sdod/___/_de nas nang gi dbugs chad nas/_ chos nyid bar do 'char ba yin/___/_zhes pas khrag thigs rnams byung dus rgyal po gdan la bzhugs pa la/_blon pos sgyogs rdo 'phangs pa zhes bya ste/_dbugs ring phyir mda' gang 'dom gang tsam song ba na/_rtsa rbad kyis chad nas/_tha ma snying nang du khrag thigs gsum gyis 'od gsal gyi rtsa gang bar byas dus mi gcig zan za ba'i ring du dran med la brgyal ba'o/___/_de nas a haM gnyis gar 'phrad nas 'od gsal la 'char ro/___/_gsum pa nyi zla kha sbyor las/_bla ma mched dang rdo rje skrun/___/_shes pa'i gsal yang gdab par bya/___/_zhes pas/_de ltar 'byung ba rnams thim par ma gyur tsam la/_bla ma'am rdo rje spun sring dam tshig dang ldan pas/_rna bar smyug ma'am shog bu'i sbubs la mchu btsugs pa'i nang na phar/_ rigs kyi bu ci la yang ma chags shig/_chos nyid bar do la sku dang ye shes kyi zhing khams 'char gyis de rang snang du shes par gyis shig/_bde bar 

gshegs shig ces lan gsum brjod par bya'o/___/_ gsum pa ni lam 'phrang la dgra byung nas dngangs pa las/_rang gi grogs su shes pas skad cig la 'jigs skrag dang bral nas bde ba'am/_ma bu dang 'phrad pas yid ches lta bu'i dbang po'i bye brag gis gsum las/_tha ma'i rab bum pa chag pa lta bu ni/_de nas rlung rnam par shes pa la thim pas nang dbugs chad/_rnam shes nam mkha' la thim pas dbugs bar snang la yal/_ de'i tshe rig gdangs snying gar 'dus pas lus sems 'brel thag chad/_'od gsal gyi snang ba shar ba'i dus der sems dang ye shes rgyab gyes pas 'khor 'das rgyab gyes te/_'khor ba nyid mya ngan las 'das par grol ba zhes bya'o/___/_ de'i tshe nam mkha' 'od gsal la thim pas skad cig dang po la dbyar ma ston gyi nam mkha' sprin dang bral ba lta bu 'byung ste/_de nyid ngos zin na ka dag gi gzhi la rang grol ba'o/___/_de nas mdun gyi nam mkha' la ye shes kyi mthongs zhes bya ba tshon sna lnga'i dru bu brkyang pa lta bu mig nas zug par snang ste/_mig thugs rje rgyun mi 'chad kyi thag pa rdo rje sems dpa'i khong seng gi lam la gtad/_rig pa stong gsal 'dus ma byas pa la gtad do/___/_de nyid la ma yengs pas yar gyi zang thal du skad cig la rang grol ba'o/___/_de'i tshe dus ma 'gyur bar snang ba 'gyur nas phyi sa rdo ri brag rtsi shing nags tshal nyi ma zla ba la sogs pa'i snang ba rnams nub/_nang chos nyid 'od gsal gyi zhing khams rnam par dag pa phra la dwangs pa gsal la 'tsher ba/_rang bzhin gyis bkra la nyam nga ba/_phyi'i rgya mtsho chen po mthong ba bzhin me re re shar pas/_'jig rten gyi khams brdal nas 

'char ro/___/_de'ang kha dog lnga ldan du snang ba la mnan na nem zhes byed cing /_ bteg na 'phar zhes byed pa snyam pa ste/_thal 'gyur las/_'dir ni chos nyid bar dor bshad/___/_'chi kha las ni thal ba'i tshe/___/_rnam shes nam mkha' dag la thim/___/_nam mkha' 'od gsal la thim dus/___/_phra rags snang ba kun 'gags te/___/_dbang po kun ldan 'od kyi lus/___/_lus dang grib ma bzhin du 'gyur/___/_de'i tshe 'od snang dum bu'i tshe/___/_mkhas pas snang ba mched pa gzung /___/_g.yo ba rlung dag mched pa yis/_kha dog lnga yi 'od zer rnams/___/_ma nges 'ja' tshon ris su snang /___/_zhes pa dang /_nyi zla kha sbyor las/_rang bzhin dag pa'i snang ba 'di lta ste/___/_skyes bu rnams kyi rnam par shes pa 'od gsal la thim pa zhes bya ste/_ dbugs phyi nang gi 'grul thag chad ma thag tu/___/_rang gi dbang po rnams kyi cha las dngos por snang ba med de/___/_yod pa snyam pa'i shes pa ni 'byung ngo /___/_rdos bcas kyi lus ni mi snang ste 'od kyi lus su gsal lo/___/_de'i tshe mthong tshad tsam du 'od zer lnga'i da lar snang ba'o/___/_de yang snang ba'i 'od zer de dag phyi nas bltas na nang gsal zhing /_nang nas bltas na phyi gsal ba la/_so sor ma 'dres par bltas na shin tu phra ba/_'gyur ba 'gul ba 'phrigs pa rab tu 'tsher la lhun sdug pa'o/___/_shin tu rgya che ba dpag cing bsam pa'i dmigs su ma tshud pa/_dpangs mtho la rtse mo yangs ba zhes bya ste/_de nyid thams cad kyi 'byung gnas su bzhugs so/___/_de dag ni kha dog lnga ldan te dkar po rang sa na gsal la 'od zer 'phro ba de bzhin du ser po dang dmar po dang ljang gu dang mthing ga rnams kyang rang sa na gsal la 'od zer 'phro ba ste/_de dag kyang 'byar la ma 

reg cing ma 'dres par kha dog gsal la shin tu lhun sdug par gnas so/___/_zhes so/___/_de'i tshe snang ba mched pa rnams rang snang du bzung ste rang ngo shes pas skad cig la grol ba'o/___/_/_de yang bar do'i snang ba 'di dag sngar bshad pa'i gdod ma'i gzhi dang /_lhun grub kyi snang ba rnams 'char ba yin pas/_de nyid rang ngo shes pa tsam gyis nang gsal gdod ma'i gzhi la grol ba'o/___/_de nas 'od gsal zung 'jug la thim pa zhes bya ba zhi khro'i dkyil 'khor mngon par snang ba ste/_tha ma'i 'bring seng ge'i gsob mthong ba lta bu'i grol lugs 'byung bas/_ gdangs kyi sku thog mar snang ba ni/_klong gsal las/_de tshe sgra 'od zer du 'khrigs/___/_sku yi snang bas skrag par byed/___/_ces pas/_skad cig ma de la lus bor ba'i gnad kyis lhun grub rang gnas kyi khrag 'thung khro bo'i dkyil 'khor sngar bshad pa de rnams shar ste/_che ba ri rab tsam dang /_'bring ri bo tsam/_chung ba nyung 'bru tsam pa shin tu mang zhing mgo brnyan sna tshogs pas mtshon cha sna tshogs pa thogs nas rang nyid gang du 'gro ba'i phyogs su rgyug cing /_brdeg par snang ba dang /_'od zer mtshon cha'i snang bas brdeg pa dang zug par snang ngo /___/_ 'od kyi nang nas chos nyid kyi rang sgra 'brug stong ldir ba tsam pas rgyob cig sod cig dang /_zung shig la sogs pa'i sgra skad mi snyan pa sna tshogs pa'i 'od kyis 'jigs so/___/_sgra dang zer gyis skrag go/_de'ang rang snang du ma shes pa rnams la bdud dang gshin rje'i snang ba chen po 'byung ngo*/___/_de'ang lha tshogs de rnams gnas kyang thog gi dung khang na nyung 'bru tsam las med kyang bar dor 'jig rten gyi khams khyab par snang ngo /___/_de nyid rang snang du shes pas skad cig la khrag 

'thung gi skur grol nas sangs rgyas pa ni/___/_bla ma'i gdamangs ngag gi rang snang rig pa'i rtsal du ngo shes pas seng ge'i gsob mthong ba lta bur mtshang phug nas rig ste sngar goms pa'i gdams pa 'od gsal ma dang /_/_phyis shar ba bu rang byung gi 'od gsal gnyis ma bu 'dres te/_rang shar rang grol la rang gsal du sngar 'dris kyi mi dang 'phrad pa ltar rang rig rang gsal du rang grol ba'o/___/_ 'di'i ngo sprod ma thob na gang zag bzang po rnams kyang 'di nas ldog ste/_man ngag snying gi dgongs pa las/_kyai gsang ba'i bdag po da lta ngo ma 'phrod na sgom sgrub ji tsam byas kyang 'tshang mi rgya'o/___/_gdams ngag dang ma 'phrad pas 'od kyis 'jigs so/___/_sgras dngangs so/___/_zer gyis skrag go/_gdams pa'i gnad ma shes na sgra 'od zer gsum ngo ma shes pas 'khor bar 'khyams so/___/_zhes gsungs so/___/_de nas tha ma'i tha ma 'bras kyi ljang bu lta bu ni/_rim gyis 'char tshul rnams 'byung ba la grol te/_thal 'gyur las/_'jug cing smin pa'i rlung la yang /___/_phyogs bzhi mtshams dang steng 'og grub/___/_de la phyogs kyi 'od 'dus pas/___/_rigs lnga'i sku yang mngon par snang /___/_mthing ga dkar ser dmar ljang ni/___/_so so'i yum dang bcas par snang /___/_so so'i tshom bu rdzogs pa las/___/_lnga ldan bcu ldan brgya ldan la/___/_tshom bu stong dang 'bum phrag ni/___/_bsam ngo rang bzhin dag pa yis/___/_brjod kyis mi langs grangs med 'char/___/_zhes pa dang /_ snga ma'i 'phro las/_yang snga ma de dag sku'i snang ba rang 'char te ska de dag kyang mi che ba/_mi chung ba/_cha mnyam pa/_rgyan dang /_kha dog dang /_bzhugs tshul dang /_ gdan khri dang /_rang rang gi phyag rgya dang bcas pa ste/_sku de dag kyang lnga lnga'i 

zung gis khyab pa/_lnga tshan re re la 'od lnga lnga'i mu khyud dang bcas pa/_yab kyi cha 'dzin pa'i rigs dang /_yum gyi cha 'dzin pa'i rigs dang /_sems dpa' dang /_ sems ma'i rigs dang /_dkyil 'khor thams cad la rdzogs par gnas so/___/_ zhes pas zhag lngar snang srid thams cad 'od dang skur 'char te/___/_de'ang zhag dang poRa rnam snang yum dang bcas pa/_shar du mi bskyod pa/_lhor rin chen 'byung ldan/_nub tu 'od dpag med/_byang du don yod grub pa yum dang bcas pa/_sems dpa' brgyad/_sems ma brgyad dang bcas pa/_sgo ba yab yum bzhi dang bcas pa 'char ro/___/_de bzhin du zhag gnyis pa dang /_gsum pa dang /_bzhi pa dang /_lnga pa rnams su mi bskyod pa la rigs lngas bskor ba snga ma bzhin 'char ro/___/_rin chen 'byung ldan dang*/_'od dpag med dang /_don yod grub pa rnams la snga ma bzhin bskor ba'i tshom bu'i dkyil 'khor lnga ldan dang /_bcu ldan dang /_ brgya ldan dang /_stong ldan dang /_'bum ldan dang /_grangs med ldan rnams 'char te/_phyogs bcur rigs lnga'i sku gsung thugs yon tan phrin las mdzad pa'i rnam par rol pa rnams la lnga ldan nas grangs med ldan gyi bar sbyar te/_nam mkhas gar khyab par sangs rgyas kyi zhing khams chen pos khyab cing /_rang nyid kyang 'od lus su snang ba'i snying gdang dkyil 'khor de dag gi thugs kar 'od zer lnga'i zer thag sbrel mas 'brel bar snang ngo /_/_de dag thams cad kyang phyi nang kun tu gsal la ltem mer re khyil le ba kha dog so sor gsal zhing ma 'dres pa la/_phra ba/_'gyu ba/_'phrigs pa/_rab tu 'tshir ba/_rgya che ba/_lhun brjid pa/_dpangs mtho ba/_dmigs su mi tshud pa/___/_'od zer mtha' yas pa/___/_

kun tu 'phro ba ste/_klong gsal las/_de ltar snang ba de dag la/_rigs lnga yab yum tshom bur gsal/___/_dpag med grangs las 'das pa la/___/_de dag phyag rgya rgyan dang ldan/___/_gdan khri bzhugs tshul cha snyoms par/___/_lnga lnga'i zung la 'od kyis bskor/___/_yab yum so so'i cha 'dzin pa/_sems dpa' dang ni sems mar bcas/___/_dkyil 'khor chig rdzogs nyid du 'char/___/_zhes so/___/_'di'i dus su dus gsum gnad kyi gdams pa dran par bya ba la 'jug pa shes pa'i gnad/_ grol ba lus kyi gnad/_mthar phyin pa ngo shes pa'i gnad do/___/_dang po rig pa 'od la phar 'jug pa dang /_'od rig pa la tshur 'jug pa gnyis las/_dang po klong gsal las/_de tshe rang gi snying ga nas/_zer thag 'od kyi lu gu rgyud/_tshom bu'i thugs kar 'brel snyam las/___/_de dag thig le rab brgyan pas/___/_shes pa zin pas bsam gtan skye/___/_zhes pa dang /_nyi zla kha sbyor las/_de tshe rang gi snying ga nas 'od shin tu phra ba gcig 'char te/_tshom bu'i 'od zer dang rang gi snying ga'i 'od zer de gnyis 'brel ba'i tshe/_sku de dag thams cad kyi thugs kar brel te 'char ro/___/_de la rang gi shes pa zin te zer thag de la yang thig le phra mo grangs med pa 'char ro/___/_zhes so/___/_ gnyis pa de nas tshom bu'i 'od snang gi sku rnams rang la thim pa ni/_snga ma las/_de nas rang gi snying ga nas/___/_'od zer tshon skad sgril ba gcig/_tshom bu'i thugs kar 'brel bar snang /___/_de nas tshom bu'i ska de rnams/___/_rang la thim pa'i snang ba 'char/___/_zhes pa dang /_nyi zla kha sbyor las/_de nas yang rang gi snying ga nas 'od zer gyi zer thag tshon skud sgril ba tsam zhig 'char te/_de nas sku de 

dag thams cad rang gi lus la thim pa snyam byed pa'i snang ba 'char te/_de ni 'od rang gi rig pa la tshur 'jug pa zhes bya'o/___/_de'i tshe skyes bu rnams kyis yid ches pa pha ma dang bu tsha 'phrad pa lta bu'i gdams ngag dran par gyis shig/_ces so/___/_ gnyis pa grol ba lus kyi gnad ni/_klong gsal las/_phung po lnga yi gzung 'dzin dwangs/___/_longs spyod rdzogs pa'i sku ru grol/___/_'byung ba nyon mongs rang grol bas/___/_'od gsal ma bur rig pa grol/___/_ces pas/_de dus su phung po lnga'i bdag tu 'dzin pa rang sar dengs te lus 'od gsal du grol nas/_ chos nyid la gnas shing 'byung ba phra rags las grol bas/___/_snang ba thams cad 'od gsal bde ba chen por grol la/_nyon mongs pa phra rags las grol bas rig pa'i ye shes ma la bu thim du song ba'o/___/_de nas zung 'jug ye shes la thim pa zhes bya ste/_'di'i dus su ye shes bzhi sbyor rdo rje sems dpa' khong seng gi lam 'char ba ni/_rang gi snying ga nas 'od kha dog bzhi'i thag pa steng gi nam mkha' la zug pa'i snang ba 'char te/_nyi zla kha sbyor las/_rang gi snying ga nas 'od kyi zer thag shin tu phra ba zhig 'char ro/___/_de ni steng gi nam mkha' la gyen du zug par snang ngo /___/_de'i dus su rang gis ma yengs par bltas pas snang ba de gzhan dang ma 'dres par snang bas shin tu rgya che bar 'char te/_de yang dang po mthing ga'i snam bus steng du thig le zer dang ldan pa me long kha sbubs pa tsam/_ dper na mu man gyi phor pa kha sbub ba lta bu la ye shes kyi gting mdangs dang ldan pa shin tu gsal la 'tsher ba/_de yang rang bzhin gyi thig le lnga lngas brgyan 

pa'o/___/_de'i mtha' dang dbus med par thig le dang thig phran gyis brgyan pa 'char ro/_/_yang de'i steng du dkar po'i snam bu'i steng du thig le shin tu gsal ba/_dper na shel gyi phor pa kha sbub pa lta bu'i ye shes kyi gting mdangs dang bcas pa snga ma ltar 'char ro/___/_yang ser po'i snam bu'i steng du dper na gser gyi phor pa kha sbub pa lta bu la gong dang 'dra ba 'char ro/___/_yang de'i steng du dmar po'i snam bu'i steng du dper na pad+ma rA ga'i phor pa kha sbub pa lta bu la gong dang 'dra bar 'char ro/___/_de'i steng du 'od zlum po shin tu gsal ba rma bya'i gdugs lta bur 'char ro/___/_de dag kyang ye shes bzhi'i snang ba ste/_bya ba grub pa'i ye shes rtsal ma rdzogs pas mi snang ngo /___/_de ni ye shes bzhi sbyor gyi snang ba zhes bya ste/_rdo rje sems dpa' khong seng gi lam zhes bya'o/___/_zhes gsungs so/___/_de'i tshe mi 'gyur ba gser gyi thur ma lta bu'i gdams ngag dran par bya'o/___/_ gsum pa de nas mthar phyin pa ngo shes pa'i gnad gsum skye ste/_sngar gyi snang ba de rnams la yid ches pa ma bu 'phrad pa lta bu dran pas/_sngar 'dris kyi mi phyis mthong bas ngo shes te sgro 'dogs chod pa ltar rang snang du ngo shes pas mi 'gyur ba gser gyi thur ma lta bu ste/_de yang sman pa mkhas pas snying chu zhugs pa gser gyi thur mas lam du 'dren pa ltar/_chos nyid rnam par dag pa'i lam 'gyur ba med par yid ches pas rgyun gyi ting nge 'dzin skye'o/___/_de nas phyir mi ldog pa mngal nas skyes pa'i bu'am/_gyad rtsal po che mda' 'phangs pa ltar rig pa lhun grub rin po che'i sku la thim pa'i tshe/___/_ye shes lhun grub rin po cher thim pa zhes bya ste/_rang snang thams cad ston ka'i nam mkha' rnam par dag pa 

lta bu'i tha ma 'od lnga'i mu khyud zlum pos bskor ba/_dper na nyi ma 'jas 'khyil pa lta bu dbang po'i spyod yul du gyur tshad 'char ro/___/_de'i steng du 'od zlum po kha dog lnga ldan shin tu gsal ba gcig 'char ro/___/_de'i tshe klong gsal las/_lhun grub rig pa'i 'char tshul las/___/_rnam pa brgyad du 'char ba'o/___/_zhes pas/_ de'ang rig pa 'di thugs rje ltar shar bas 'khor 'das rgya ma chad/_'od ltar shar ba snang ba thams cad nang du gsal/_sku ltar shar pas shes pa kha phyir ma shor/_ye shes ltar shar bas snang ba thams cad zang thal/_gnyis med ltar shar bas rang gi shes pa rtse gcig tu gnas/_mtha' grol ltar shar bas mtha' gang la yang mi gnas/_ma dag pa srid pa'i sgo ltar shar bas srid pa'i byung khungs mi 'gags/_dag pa ye shes kyi sgo ltar shar bas chos nyid ma bu 'brel ba'o/___/_/_de'ang snang ba de kun gyi nang na lha'i sku sna tshogs dang /_mar 'gro ba rigs drug gi yul sna tshogs pa snang zhing de dag gi sgra skad sna tshogs su shes pa/_ yar ka dag gi snang ba mthong la/_thad kar sangs rgyas kyi zhing khams tshad med pa mthong bas so/___/_/_de'ang rin po che spungs pa las/_thugs rje lta bu'i 'char tshul las/___/_sems can kun gyi skyabs pa'i gnas/___/_snang ba rang gsal 'gags med las/___/_'od lnga'i gsal byed tshul du snang /___/_mkhyen pa'i snang cha ma 'gags pas/___/_ye shes dag pa'i sgo nyid du/___/_snang ba 'gags med lam ltar shar/___/_rang snang lus kun mtha' rdzogs phyir/___/_chos rnams kun gyi sku ltar snang /___/_shes pa'i ngo bo gcig yin pas/___/_gnyis su med pa ltar yang shar/___/_de nyid rang sar gnas med pas/___/_mtha' grol chen po'i snang ba ni/___/_nges med 

lhun grub gzhi la snang /___/_rig pa zang thal chig rdzogs phyir/___/_dag pa ye shes nyid kyi sgo/___/_/_ngo bo nyid dang 'brel ba 'o/___/_'byung tshul 'gags pa med pa'i phyir/___/_sems can kun gyi 'byung khungs so/___/_ma dag 'khor ba'i sgo ltar yang /_ khyab byed snang ba'i cha las shar/___/_zhes so/___/_de'i skad cig la mngon par shes pa drug phrag drug kyang 'char te/_klong gsal las/_de tshe rigs kyi bu de la/_ mngon par shes pa drug phrag drug/_ces pas/_dbang po'i mngon par shes pa drug/_sems las su rung ba'i mngon par shes pa drug/_shes rab la dbang thob pa'i mngon par shes pa drug/_ye shes mthong ba rnam par dag pa'i mngon par shes pa drug/___/_chos nyid phyin ci ma log pa'i mngon par shes pa drug/_sangs rgyas kyi gzigs pa phyin ci ma log pa'i mngon par shes pa drug 'char ro/___/_yang skad cig ma de la mngon par shes pa dgu yang 'char te/_de'i tshe rigs kyi bu de la/___/_mngon par shes pa dgu 'char te/___/_zhes pas sku'i gsum ni yar chos kyi sku skye ba med pa shes/_bar longs sku'i tshom bu rang gsal du shes/___/_mar sprul sku dang rigs drug gi skye gnas shes pa'o/___/_gsung gi gsum ni yar chos sku'i gsung brjod med chen por shes/___/_bar longs sku'i gsung gsal gdangs chen por shes/___/_mar sprul sku'i gsung rigs drug gi sgra skad shes pa'o/___/_thugs kyi gsum ni yar chos sku'i thugs ka dag chen por shes/_bar longs sku'i thugs lhun grub chen por shes/_mar sprul sku'i thugs 'khor 'das kyi bsam pa shes pa'o/___/_dngos po gshis kyi 'dug tshul de yang rjes su dran pa bdun las byung ste/_ bla ma rjes su dran pas zab mo'i gdams pa la dbang bsgyur/_gdams pa rjes 

su dran pas bar dor rang gi chos nyid la dbang bsgyur/_lta ba rjes su dran pas mi 'gyur ba'i gdeng du thag chod/_sgom pa rjes su dran pas rang bzhin gyi bsam gtan la zhag lngar gnas/_spyod pa rjes su dran pas sngar 'dris kyi mi dang 'phrad pa bzhin dag pa'i ye shes la spyod/_lha rjes su dran pas rang snang dkyil 'khor du rang grol/_skye gnas rjes su dran pas dbang po tha ma rnams rang bzhin sprul pa'i sku'i zhing khams su dbugs 'byin pa'o/___/_de nas mi brjed pa'i gzung dang ting nge 'dzin thob pas sngon thos pa'i chos thams cad rgyud la dus gcig tu 'char zhing /_ma dag pa'i snang ba mi skye nges so/___/_de bzhin du sngar ma thos pa'i chos rnams kyang 'char bas na chos nyid kyi bar do zhes bya'o/___/_rgyun gyi ting nge 'dzin ni rgyud la rang bzhin gyis 'char bas rnam rtog ngan pa thams cad gtan nas mi skye'o/___/_de nas skad cig ma gsum pa la lhun grub kyi sa la nges pa'am gdeng rnyed nas thim lugs brgyad kyang dus gcig la 'byung ste/_rang shar las/_ kye grogs po dag lhun grub kyi snang ba rang nyid kyi stobs su gyur nas/_bden pa mthong ba'i tshe thim lugs brgyad po ngo shes par bya'o/___/_de'ang thugs rje thugs rje la thim pa ni dper na nyi ma nub pa'i 'od zer lta bu'o/___/_ye shes ye shes la thim pa ni dper na ma pang du bu zhugs pa lta bu'o/___/_'od 'od la thim pa ni dper na 'ja' tshon nam mkha' la yal ba lta bu'o/___/_sku sku la thim pa ni dper na bum pa'i sku lta bu'o/___/_gnyis med gnyis med la thim pa ni dper na chu bo la chu bo thim pa lta bu'o/___/_mtha' grol mtha' grol la thim pa ni dper na nam mkha' la nam mkha' thim pa lta bu'o/___/_ma dag pa 'khor ba'i sgo dag pa ye shes kyi sgo la 

thim pa ni dper na sgra'i chon thag bsdus pa lta bu'o/___/_dag pa ye shes kyi sgo ngo bo'i sgo la thim pa ni dper na seng ges gangs zin pa lta bu'o/___/_zhes pas/_ de'ang lhun grub kyi sa la gdeng rnyed pa'i tshe phyir gsal gyi sku dang ye shes kyi snang ba nang gsal la thim pa ngos 'dzin pa ste/_de'ang thugs rje thugs rje la thim pa ni nyi ma rgas pa'i dus na zer nyi ma la 'dus pa ltar/_rigs drug gi snang ba rang la 'dus nas ma dag pa 'khrul pa'i ming med de mthong snang las 'das so/___/_'od 'od la thim pa ni nam mkha' la 'ja' tshon yal ba ltar 'od dang kha dog mtshan ma'i ris med de/_stong pa ngos gzung dang bral ba'i dbyings su ro gcig go/_sku sku la thim pas bum pa'i sku ltar shes bya nang du gsal bas/_ mtshan ma ris can gyis zhal phyag tu grub pa med pas rang ngo rnam par dag go/_ ye shes ye shes la thim pas ma pang du bu zhugs te chos nyid ma dang bu gnyis gnyis med du 'dres so/___/_gnyis med gnyis med la thim pas chu bo chu bo la thim pa ltar dbyer med spros pa dang bral ba'o/___/_mtha' grol mtha' grol la thim pas nam mkha' la nam mkha' thim pa ltar stong pa la gtad pa'i yul med do/___/_ ma dag pa 'khor ba'i sgo dag pa ye shes kyi sgo la thim pas sgra'i chon thag bsdus pa ltar thig le nyag gcig la 'dus so/___/_dag pa ye shes kyi sgo ngo bo nyid la thim pas seng ges gangs la zin pa ltar ya nga ba dang bral ba'o/___/_rin chen spungs pa las/_rol pa tsam du thim lugs brgyad/_yon tan tshul du 'di ltar ro/___/_thugs rje nyid ni thugs rje la/___/_rang gi ngo bo rang thim pas/___/_dper na nyi ma'i snying po la/___/_rang gi zer rnams thim pa ltar/___/_gzigs snang tha dad mya ngan 

'das/___/_zhes pa la sogs pa gsungs so/___/_de nas ka dag gi sa la grol nas rnam pa thams cad mkhyen par 'tshang rgya'o/___/_bar do'i grol tshad ni seng ge rtsal rdzogs las/_zhag lnga dag tu ting 'dzin ni/_zhes pa dang /_sku gdung 'bar ba las/_bar ma do yi chos nyid la/___/_skad cig lnga la grol bar 'gyur/___/_zhes pa dang /_nyi zla kha sbyor las/_de ltar na dbang po ni gsum ste/_rab kyis skad cig ma gsum la grol bar 'gyur ro/___/_'bring zhag lnga na brtan pa thob pa yang yod do/___/_tha ma ni zhag nyi shu rtsa gcig na brtan pa thob par nges pa yin no/___/_'di'i dbang po yang mtha' ni rang bzhin sprul pa sku'i zhing khams su dbugs phyung nas bar do med par 'tshang rgya ba yin no/___/_zhes dang*/_rang shar las/_dbang po'i bye brag gis chos nyid kyi bar do la zhag nyi shu rtsa gcig tu bshad do/___/_zhes so/___/_/_ gsum pa srid pa'i bar do la las kyi 'phro mthud pa yur ba kha chag la wa 'dzugs pa lta bu'i gdams ngag ni/_dper na yur ba kha ral wa btsugs pa chu bar ma chad par 'drongs pa ltar/_'di'i sgom mthong yang khregs chod tsam mam ru shan 'byed pa'i spyod pas lus ngag gi sngon 'gro byed dus tshe'i bar chad pa rnams las bzangs kyi 'phro mthud pas srid pa'i bar do nas 'khor ba'i ru ldog pa'o/___/_de la gsum las/_yang mtha'i rab mngal sgo dgag ste bzlog pa ni/_de yang bar ma doyid kyi lus la dbang po kun tshang bas thogs pa med par 'gro ba ni bya sgro rlung gis khyer ba lta bu phyad phyod ban bun yad yud kun la zhing 'jug pa'i dus su bsam blo gcig btang bas/_da ni shi ba yin par 

'dug snyam nas sdug bsngal drag po byung nas shes pa sngar bas bdun 'gyur gyis gsal zhing bar do'i sems can thams cad lus 'tshol du 'gro dus/_pho mo sbyor ba byed pa mthong ba na/_bla ma yi dam du mos pa byas te bde stong gi don la mnyam par bzhag/_yang na zhen log bsgoms pas der mi 'jug go/_de'i dus su lha mi gnyis 'od dkar po/_byol song /_lha min ser po/_dmyal ba yi dwags nag por snang zhing /_lha mi gnyis mgo gyen du bltas nas 'gro ba snyam byed/_lha min byol song mgo 'phred/_dmyal ba yi dwags mthur du bstan nas 'gro ba snyam byed do/___/_de'ang bar dor ji tsam gnas pa'i phyed sngar gyi rnam par snang zhing /_phyed phyi ma'i snang ba 'char ro/___/_de yang lha khang dang skyed mos tshal gyi nang na 'dug pa snyam byed na lhar skye/_de bzhin du 'od kyi 'khor lo lha min dang /_ nang rmugs pa ni mi lus tsam po dang /_skye bo mang po'i dbus na 'dug pa ni mi lus rin po che dang /_spyil po'am sa phug ni byol song dang /_grog po ni yi dwags dang /_mun nag char 'thibs ni dmyal bar skye bas/_de'i gseb tu mi 'gro bar gzabs par bya'o/___/_tha ma'i 'bring gis sgyu ma lta bu'i bskyed rim gyis bzlog pa ni gong gi snang ba de rnams shar ba'i dus su yi dam gyi lhar bsgoms nas bskyed rim gyi ngang la bzhag pas kha cig grol ba yang yod cing /_der mngal nas yi dam yab yum du gsal btab nas bskyed rdzogs bsgoms pa'i byin rlabs kyis rtag tu chos la spyod pa'i rigs su skye'o/___/_tha ma skyabs 'gros bzlog pa ni/_ gong gi snang ba shar ba'i dus su bla ma yi dam phyogs bcu'i sangs rgyas rigs lnga bde bar gshegs pa la sogs pa dkon mchog gsum la skyabs 'gro byas 

pas mngal sgo ngan pa rnams khegs te mi lus rin po che dal 'byor gyi chos bco brgyad dang ldan pa'i lus thob nas skye ba de la bla ma dge ba'i bshes gnyen dam pa'i zhabs drung du skyes te/_zab mo'i chos thos nas 'tshang rgya'o/___/_'di ni mngon sum gyi ngo sprod ma thob pa rnams kyi dbang du byas pa'o/___/_thob pa rnams ni rang bzhin sprul pa sku'i zhing du grol bar nges so/___/_ don gsum pa brtson 'grus tha ma rang bzhin sprul pa sku'i zhing khams su dbugs phyung nas 'tshang rgya ba'i gdams ngag ni/_rang shar las/___/_bden pa mthong ba'i gang zag ni/___/_rtogs pa rgyud la ma skyes kyang /___/_phyogs bcur sprul pa'i zhing khams su/___/_gnas nas mthar phyin grol bar 'gyur/___/_zhes pa dang /_ sku gdung 'bar ba las/_'di ni sprul pa'i zhing khams su/___/_dbugs phyung skye ba gcig gis thogs/___/_zhes pa dang /_nyi zla kha sbyor las/_rang dgar 'dzin pa'i bag chags zad/___/_rang bzhin sprul par dbugs phyung nas/___/_bar do med par sangs rgyas rnyed/___/_ces pas/_'di'i dbang po yang mtha' brtson 'grus can tha ma ni mngon sum mthong yang yun du bsgoms pas/_chos nyid bar do ma zin te dbang po kha 'khyal nas srid pa'i bar do'i snang cha tsam du gnas pa las/_rmi lam sad pa'i tshul tsam du rang bzhin sprul pa'i zhing du skye'o/___/_/_de'ang shar phyogs mngon par dga' ba mi 'gyur rdo rje'i zhing khams rnam par dag pa/_rin po che shel las grub pa'i sa gzhi la gzhal med khang rin po che sna bdun las bkod pa/_sgo bzhi gru bzhi rta babs dag ldan pa/_gdugs dang rgyal mtshan dang 'khor lo la sogs pas mdzes shing khod snyoms la yid du 'ong bar yan lag 

brgyad ldan gyi chu 'bab pa/_mchod pa'i lha mo mang pos bkra shis kyi gla len cing 'byung ba bzhi'i gnod pa dang bral ba/_nyon mongs pa dang /_nye ba'i nyon mongs pa gang yang med cing*/_der snang ba'i ston pa rdo rje mi bskyod pas gdul bya'i sems rgyud 'dul ba'i chos kyi rnga sgra chen po dus bzhir sgrogs pas mdzes pa/_ rdo rje rigs kyi 'khor byang chub sems dpa' dpag tu med par snang ba/_rang nyid kyang rdo rje rigs kyi sems dpa' gzhon nu'i gzugs can mchog tu dkar ba'i lus blangs nas ston pa'i zhal mthong ste/_nyon mongs pa zhe sdang bag chags dang bcas pa grol te/_lo brgya nyi shu rtsa lngar gnas pa snyam byed do/___/_'jig rten gyi khams de yang rang snang rnam par dag pa lhun grub kyi gdangs las shar ba ste/_ theg pa thun mong ba'i rigs lnga'i zhing ltar phyogs ga shed na yod pa ni ma yin no/_de'ang sngar chos nyid kyi bden pa mthong ba'i gnad kyi lhun grub kyi snang ba las shar ba'i rang bzhin sprul sku'i zhing de nyid rang snang la snang ba'o/___/_shar la sogs pa'i phyogs su bshad pa ni snying nas shar te mdun gyi 'od gsal gyi mdangs las snang ba na snang ba de yod pas de skad ces bya'o/___/_de bzhin du phyogs gzhan rnams kyang des mtshon te/_snying gi dbus na chos sku kun bzang yab yum gyi gdangs las/___/_bar na rigs lnga 'ja' tshon lta bu de'i gdangs las phyi rol sgrub pa'i zhing dang skur snang ba ste/_rang bzhin sprul pa'i zhing dang /_ 'gro ba 'dul ba sprul pa'i sku dang /_ma dag pa sprul pa'i sku mngon par snang ba yin no/___/_de nas slar yang lho phyogs dpal dang ldan pa gser du snang ba na/_ bkod pa snga ma lta bu las ston pa rin chen 'byung ldan rin chen rigs kyi sems 

dpa' dpag tu med pa la chos ston par skyes te/_dbang bskur ba thob pas nga rgyal dag nas lo brgya nyi shu rtsa lnga na/_nub pad+ma brtsegs pa'i zhing khams mar gat+ta dang /_mu tig dmar po las grub par ston pa 'od dpag med pad+ma rigs kyi sems dpa' dpag tu med pas bskor bar skyes te/_mngon sum du lung bstan nas nyon mongs pa 'dod chags dag ste/_lo brgya nyi shu rtsa lnga nas byang phyogs las rab grub pa'i 'jig rten in+d+ra nI la'i rang bzhin ljang gu 'tsher ba na rin po che'i gzhal med khang dang /_yid du 'ong ba'i bya skad sna tshogs sgrogs pa la sogs pa snga ma bzhin snang bar/_ston pa don yod grub pa las kyi sems dpa' du mas bskor nas bzhugs pas dbugs phyung ste/_phrag dog dang gti mug la sogs pa las dang bag chags ma lus par zad de/_lo brgya nyi shu rtsa lngar gnas pa las/____/_mdun gyi nam mkha' mi mjed brtsegs pa na/_'jigs pa'i dur khrod me ri 'bar ba khro bo'i zhing khams a la la zhes sgrogs pa mthong ste de nyid la gdod ma'i gzhi thog tu grol bar 'gyur ro/___/_de skad du bkod pa chen po las/_de nas ting nge 'dzin seng ge rnam par rol pa zhes bya ba las bzhengs te ched du brjod pa 'di dag brjod do/___/_snyigs ma lnga brgya dus kyi tha ma la/___/_gsang ba'i snying po 'di ni mi yul du dag tu snang /___/_de rjes 'dzin pa'i gang zag skal ba can/___/_snying po 'di ni su la snang ba 'gyur/___/_de dag rnams ni mi 'gyur sa la 'da'/___/_gal te snyigs ma tshe thung nad mang bas/___/_snying po'i don 'di gdeng du ma gyur kyang /___/_'di nyid mthong bas dbugs chen nyid 'byin te/___/_ bcu gcig kun tu 'od dang sprul pa'i zhing /___/_rdzus skyes gnas su dag pas 

mngal gyi rgya dang bral/___/_/_shar phyogs mngon par dga' ba mi 'gyur rdo rje'i zhing /___/_mi bskrod ston pas 'khor gyi shes rgyud 'grol/___/_gdul bya rang snang yon tan bsam mi khyab/___/_dpal dang ldan pa pad+ma brtsegs pa dang /___/_las rab nyid ni yongs su rdzogs pa'i zhing /___/_rin chen 'byung dang pad+ma gar dbang rta/___/_ston pa'i bstan pas shes bya'i sgrib pa sbyang /___/_dkar ser dmar dang ljang gu'i kha dog la/_khod snyoms yid 'ong bya skad sna tshogs sgrogs/___/_dri bsung ngad 'jam lta bas chog mi shes/___/_dbang po tshim byed yon tan kun dang ldan/_kha dog lus rdzogs zas gos dus cig rdzogs/___/_lus kyi rtsol bral rlung bskyed 'gro dang 'dug/_rlung mkhris bad kan 'dus pa'i nad rnams med/___/_yan lag brgyad ldan ro brgya 'dus pa'i chu/___/_'thungs pas tshim byed reg na lus kyang 'jam/___/_ sa chu me rlung 'byung bas phan gnod bral/___/_bkres dang skom dang tsha grang sdug bsngal med/___/_/_'dod chags zhe sdang gti mug nyon mongs rnams/___/_skye ba'i rgyu med shes pa bag yangs so/___/_bltas rgod lag bcangs gnyis 'khyud 'dod chags med/___/_chog shes sred bral rtag tu chos la nyan/___/_sgrib gnyis bral nas skye ba gcig gis thogs/___/_mchod pa'i lha mos yid 'ong bkra shis brjod/___/_ gzhal yas khang mdzes sgo bzhi rta babs ldan/___/_shel dang gser dang mar gad in+d+ra nIl/_/_bkra shis gdugs dang 'khor lo rgyal mtshan mdzes/___/_de ltar rang bzhin phyogs bcu sprul pa'i zhing /___/_rang rang ston pas rang rang 'khor rgyud 'dul/___/_mdun gyi nam mkha' mi mjed brtsegs pa na/___/_'jigs pa'i khro gnas dur khrod me ri 'bar/___/_'jigs pa'i sgra dag khro gzugs a la la/___/_

'di nyid mthong ba tsam gyis der grol 'gyur/___/_skal ldan stobs med snying po'i don 'dzin pa/___/_der ni dbugs phyung skye ba gcig pa ste/___/_lnga brgya dag na nges pa'i sar grol lo/___/_zhes rgya cher gsungs pa yin no/___/_de dag gis dbang po tha ma'i grol tshul te/_lam nyams su len pa'i tshul rnams legs par bstan zin to/___/_ don gsum pa tha ma 'bras bu'i grol tshul bstan pa la gnas skabs kyi 'bras bu/_mthar thug gi 'bras bu/_zhar la yongs su rdzogs pa mjug gi don dang gsum las/___/_dang po sa'i non tshul/_sangs rgyas tshul/_rtags byung tshul gsum las/_dang po rang shar las/_sa zhes bya ba gud na yod pa ma yin te/_ bden pa mthong ba'i gang zag gcig la sa rnams rdzogs nas yod do/___/_de yang ngo sprod bstan pa'i gang zag de dang po bden pa mthong ba'i dus na/_de yang dga' ba skyes pa de ni sa dang po rab tu dga' ba'o/___/_de'ang rang gi snang ba yin par shes pa de ni sa gnyis pa dri ma med pa yin no/___/_de nas de la goms pa de ni sa gsum pa 'od byed pa thob pa yin no/___/_de nas de la goms nas 'od kyi snang ba mthong ba de ni sa bzhi pa 'od 'phro ba'i sa non pa'o/___/_de'i ye shes kyi snang ba mthong ba de la goms nas nyon mongs pa thams cad rang bzhin gyis sbyangs nas/_ye shes mthong ba de ni sa lnga pa sbyang dka' ba'i sa non pa'o/___/_de nas 'od las thal ba'i sku mthong ba de ni sa drug pa mngon du gyur pa'i sa non pa'o/___/_de nas goms pa mthar phyin nas nyon mongs pa ring du spangs pa'i tshe sa bdun pa ring du song ba'i sa non pa'o/___/_de nas de'i ngang la yon tan rdzogs pa 

ni sa brgyad pa mi g.yo ba'i sa non pa'o/___/_de nas goms pa mthar phyin nas yon tan de dag las mi g.yo bar gnas pa ni sa dgu pa legs pa'i blo gros kyi sa non pa'o/___/_de nas ye shes kyi snang ba la shes pa zin nas snang ba lhug par shar ba ni chos kyi sprin lta bu mthong nas sa bcu pa chos kyi sprin gyi sa non pa'o/_/_de ni gang zag bden pa mthong bas dbugs 'di nyid ma bor ba la sa non pa'o/___/_ gang zag dbugs bor ba rnams la 'di ltar sa non pa yin no/___/_'khrul snang gags nas tshom bu'i snang ba ni bcu gcig kun tu 'od kyi sa non pa'o/___/_de yang snang ba de la ma chags par phyi nang gi chos thams cad kyis ma gos pa ni sa bcu gnyis ma chags pad+ma can gyi sa non pa'o/___/_thams cad kyi thugs ka nas ye shes kyi zer thag shar nas nam mkha'i mthongs nas 'od kyi tshom bu lnga'i 'khor lo'i tshul du gnas pa ni sa bcu gsum pa 'khor lo tshogs chen gyi sa non pa'o/___/_de nas ye shes kyi snang ba la gnas pa ni bcu bzhi pa bde ba chen po'i sa non pa'o/___/_de nas lhun grub kyi sa la nges pa rnyed pa ni bco lnga pa ting nge 'dzin gyi sa non pa'o/___/_de nas ka dag gi sa la ye shes lhug par shar nas de'i gong na sa gzhan med pa ni bcu drug pa ye shes bla ma'i sa non pa'o/___/_zhes pa dang /_ klong gsal las/_bden pa mthong ba'i gang zag gis/___/_dang po'i sa nas bcu drug pa'o/___/_rim pas nyams su blangs bas 'byung /___/_gzhan dang sgo bstun gnas skabs kyi/___/_yon tan 'bras bu thob tshul lo/___/_zhes gsungs so/___/_ gnyis pa thun mong pa dang bstun nas sangs rgyas zhes bya ste/_/_phung po de nyid rdos bcas yin pas lhag ma dang bcas te bor ma thag tu sangs rgya ba yin 

no/___/_de'ang theg pa thun mong pa kun gzugs sku lhag bcas yin la/_chos sku lhag med du 'dod pas gzugs sku'i lhag ma bud shing zad pa'i me ltar chos sku'i ngang du lhag ma med par 'dod pa'i rten la mya ngan las 'da' bar 'dod la/_'dir yang bar do'i grol tshad yod pa'i lus de spangs ma spang las lhag bcas lhag med ces brda btags pa'o/___/_ gsum pa skyes bu de 'das pa'i tshe bar dor grol ba'i rtags ni/_rtags kyi yi ge gsang ba chen po las/_'od kyi tshad ni 'od du snang ba yin/___/_thig le'i tshad ni gdung du snang ba yin/___/_rlung gi tshad ni phyi nas de bzhin sgra/_dbyings kyi tshad ni sa rnams g.yo ba yin/___/_sku yi tshad ni phyi nang de bzhin sku/___/_'di rnams kyang ni rig pa'i yon tan yin/___/_zhes pas/_'od gsal la brten pa thob pas/_ pur sbyong ba'am bskyal ba'i tshe 'od lnga ldan du snang ba'o/___/_sgron ma la brtan thob pas gdung 'byung ba'o/___/_gzhi'i srog rlung lnga la brtan pa thob pas sgra 'byung ba'o/___/_dbyings la tshad zin pas sa g.yo ba'o/___/_sku la gtan sa zin pas rus pa la sku 'byon pa'o/___/_/_de yang pur sbyong ba'i tshe pur khang gi dbus su 'jal 'khyil ba dang /_dud pa sngon po gyen la 'greng ba dang /_g.yas su 'khyil ba dang /_ me'i 'od dkar la gsal ba dang /_g.yo 'gul med cing me lce'i rigs 'khor lo dang /_rdo rje dang /_rin po che dang /_pad+ma dang /_ral gri dang /_rgya gram dang /_ ut+pal dang /_gri gug la sogs pa phyag mtshan gyi rnam par 'byung ba ni phyir mi ldog par grol ba ste/_btags grol snying po'i rgyud las/_de nyid 'das tshe gdung bzhu bas/___/_'ja' 'od zer dang me 'od dud pa'i rtags/___/_gdung rigs lnga 'am 

gcig 'byung nges/___/_/_rnal 'byor phyir mi ldog pa'i rtags/___/_zhes so/___/_de'ang gdung rigs lnga ni de nyid las/___/_rdo rje rin chen pad+ma'i gdung /___/_las dang de bzhin gshegs pa'i gdung /___/_sha khrag rus pa yan lag dang /___/_'byung 'dus lnga la brten du 'byung /___/_sha rI ram dang chu rI ram/_ba rI ram dang nyi rI ram/_pany+tsa ram dang lnga ldan gdung*/___/_rigs lnga'i gdung ste sku yang 'byung /___/_de rnams sku thob rtags yin te/___/_zhes pas/_sha'i rten du gdung shA rI ram dkar ser rin po che'i gdung ste yang dag gi rten du bzhag pa'o/_khrag gi rten du chu rI ram mthing ga rdo rje'i gdung ste sra zhing mkhregs pas rdo rje'i gdung du bzhag pa'o/___/_ rus pa'i rten du ba rI ram ser po rin po che'i gdung du byon te/_rgyal tshab nyid kyi rten du bzhag pa'o/___/_yan lag gi rten du nya rI ram ljang gu las kyi gdung ste shin tu sra mkhregs las kyi gdung du bzhag pa'o/___/_'byung ba bzhi'i dwangs ma las pany+tsa ram 'byon te kha dog lnga ldan de bzhin gshegs pa'i gdung du bzhag pa'o/___/_de dag ni sku thob pa'i rtags so/___/_gsung ni de nyid las/_gsung thob rtags su me 'od sgra/___/_zhes pas/_me 'od 'ja' tshon 'khyil ba lta bu dang /_gyen la 'greng ba dang sgra 'ur 'ur ba'o/___/_thugs ni de nyid las/_'ja' tshon nam mkha' dwangs gsal ba/___/_nges par thugs thob rtags yin no/___/_zhes pas/_snying gi nang na gdod ma'i mgon po'i 'od zer lnga ldan du 'od gsal ba'i lhun grub kyi rtags su 'ja' tshon lnga ldan dang /_ka dag gi rtags su nam mkha' dwangs shing gsal ba'o/___/_de yang sngar gyi gdung lnga po de dag gang las byung na/_de nyid las/_gdung rigs lnga ni 'di las 'byung /___/_mgo dang khrag dang sgal tshigs 

dang /___/_rkang dang snying las 'byung ba yin/___/_zhes pas/_gdung shA rI ram mgo las 'byung /___/_chu rI ram khrag las 'byung /___/_ba rI ram sgal tshigs las 'byung /___/_nyi rI ram rkang las 'byung /___/_pany+tsa ram snying las 'byung ngo /___/_'bras bu gang thob na de nyid las/___/_rtags la 'bras bu 'di bzhin 'byung /___/_sha rI chu rI ba rI yis/___/_skye med yon tan longs sku thob/___/_nya rI pany+tsa ram gyis ni/___/_sprul pa sku lnga nges par thob/___/_ces pas/_gdung sha rI ram gyis skye med thob/___/_chu rI ram gyis yon tan phel/___/_ba rI ram gyis longs sku thob/___/_nya rI ram gyis sprul sku thob/___/_pany+tsa ram gyis sku lnga thob pa'o/___/_de ltar na 'od dang /_sgra dang /_gdung dang /_sku dang /_sa g.yo ba la sogs pa rtags kun gyis mthong nas bar dor grol ba ni mngon par rdzogs par sangs rgyas pa yin la/_'od lus su yal ba ni de dag med pas mi mngon pa yin yang*/_lhag ma med pas ka dag gi gzhi la yang dag par rdzogs par sangs rgyas pa yin no/___/_de'ang lhag bcas bar dor grol tshad la mngon par rdzogs par sangs rgyas pa zer la de bzhin du sprul pa'i zhing du grol ba yang 'dir bsdu zhing /_lhag med tshe 'dir grol ba la yang dag par rdzogs pa'i sangs rgyas zer te/_kun tu bzang po gzhi thog tu grol ba ni 'di nyid du 'dus pa yin no/___/_ gnyis pa shes byed kyi lung dgod pa ni/_snying gi me long las/_mngon par rdzogs pa sangs rgyas pa zhes bya ba ni/_'od dang /_sgra dang /_sku dang /_gdung dang /_sa g.yo ba la sogs pa 'byung ngo /___/_yang dag par rdzogs pa'i sangs rgyas ni phung po lhag ma med par sangs rgyas pa'o/___/_zhes so/___/_

gsum pa 'bras bu ni sku gsum 'du 'bral med pas 'gro ba'i don lhun grub tu byed pa ste/_de yang gong du grol kyang rung ste/_sngar gyi snang ba phyir gsal de rnams nang gsal gdod ma'i gzhi la thim nas gzhon nu bum pa'i sku'i gnas lugs la btsan sa zin dgos pa ni/_shel gyi phyir gsal gyi 'od lnga nang gsal du 'dus pa ltar/_thog ma ka dag gi grol gzhi ye shes/_lhun grub rin po che la sems kyi 'char gzhi thugs rje dang lus dang yul gyi 'char gzhi 'od lnga'i ngo bo gdod ma'i gzhi la nang thim du bzhugs pa'i tshe/_thim la ma rmugs pa bum nang gi mar me lta bu gsal la mi rtog pa nyi ma'i snying po lta bu/_rig la ma 'phros pa chos nyid la mnyam par bzhag pa lta bur ngo bo rang bzhin thugs rje gsum nang gsal du bzhugs te/_ngo bo stong pas spros pa'i mtha' las 'das/_ rang bzhin gsal bas longs sku'i 'char gzhi ma 'gags/_thugs rje kun khyab tu bzhugs pas gzhan don ngang gis 'byung ba ste/_chos sku longs sku sprul sku gsum lhun grub chen por bzhugs so/___/_de'i tshe nyon mongs pa ma lus pa dang /_ 'byung ba'i lus kyi rdos bcas thams cad rang sar sangs shing ngo bo chos skur rgyas pas stong gsal spros pa dang bral/_rang bzhin longs skur rgyas pas sku dang ye shes kyi 'char gzhi byed/_thugs rje phrin las su rgyas pas 'gro don rgyun mi 'chad pa ste/___/_klong gsal las/_ngo bo stong gsal ye shes sku/___/_rang bzhin thugs rje phyogs ris med/___/_dbyer med chen por ye sangs rgyas/___/_zhes so/___/_ de'i tshe nang gsal gzhi gnas kyi ye shes las ngang ngam shugs kyis gzhan don gyi thugs rje 'byung ste/_sgron ma snang byed las/_chos sku'i ye shes gzhi gnas ste/_

shes pa'i cha ni gsal byed la/___/_'dzin pa rags pa'i rtog pa med/___/_ngang ngam shugs kyi thugs rje 'o/___/_gsal zhing shes pa rig dang bcas/___/_cha la 'dres pa med par gnas/___/_zhes so/___/_de ltar gdod ma'i gzhi nang gsal ka dag gi sangs rgyas la ye shes rags pa med la phra bar ma 'dres gsal rig tsam du bzhugs pa'o/___/_de'ang ye shes med na nam mkha' stong pa dang 'dra la chad par 'gyur te/_longs sku dang sprul sku'i 'char gzhi mi 'thad cing /_rags par yod na rtag pa ther zug tu 'gyur ba'i skyon yod de/_de nyid las/_de ltar ye shes cha med na/___/_phyi rol nam mkha' stong pa dang /_khyad par nyid ni yod pa min/___/_de phyir gzhi gnas ye shes khyab/___/_ye shes med na chad pa dang /_khyad par ci yang yod mi 'gyur/___/_rags pa'i ye shes yod gyur na/___/_'on te rtag pa nyid dang mnyam/___/_de phyir shes bya nyid du ni/___/_brtan nas yod pa ma yin te/___/_phra ba'i ye shes nyid du gnas/___/_zhes so/___/_de lta bu'i gnas lugs la zhi ba chos kyi sku/_ gdod ma'i grol sa/_ye thog gzhi'i gnas lugs zer te de'i nang gsal ye shes rin po che'i sku ni stong gsal mtshan ma med la/_longs sku'i 'char gzhi tsam du gsal bas nang gsal du rig pa 'od kyi khang bu can/_ngo bo nyid kyi snang ba la ngo bo nyid kyi sku rang snang du shar yang*/_phyir gsal gdul bya'i snang yul du mtshan ma ris can gyi sku zhal phyag dang bcas par ma grub pas/_chos sku stong gsal kun khyab chen por bzhugs so/___/_de'i gsung ni sgra tshig dang bral ba brjod med ye shes chen po'i rang bzhin no/___/_thugs ni rnam par mi rtogs pa'i chos nyid dran bsam dang bral ba'o/___/_yon tan ni btsan sa zin pas rang phyir 

mi ldog cing sku dang ye shes kyi rol pa 'gags pa med par bzhugs so/_/_phrin las ni nang gsal du mi 'dzad la phyir gsal gyi 'phro gzhi ma 'gags pas/_ 'gro ba'i don rgyun mi 'chad pa ste/_thal 'gyur las/___/_chos kyi sku yi sku dang gsung /___/_thugs dang yon tanaM phrin las so/___/_sku ni stong dang gsal ba dang /___/_ mtshan ma med pa'i rang bzhin no/___/_gsung gi sgra tshig ming bral nas/___/_brjod cing gleng gzhi nyid bral lo/___/_thugs ni bsam dang 'gyur med pas/___/_'phro zhing spyod pa rnams las 'das/___/_yon tan phyir mi 'ong dang ldog pa med/___/_dbyings dang ye shes khyad par dang /___/_rang bzhin bcos pa med pa 'o/___/_phrin las ma byung ma skyes byas pa med/___/_shugs 'byung ba dang 'gags pa med/___/_ma byas byed pa med pa 'o/___/_zhes so/___/_de ltar nang gsal gyi dus na sku dang ye shes dang thugs rje'i rol pa rgya mtshor chu bran 'dus pa ltar/_ye mdangs chen po'i ngang du 'dus pa ste/_lung ye shes mar me'i rgya cher 'grel pa mun sel sgron me las/_lhun grub rin po che'i sbubs nas chos kyi sku la thams cad mkhyen pa'i ye shes kyi spyan rang bzhin rnam dag gi snang ba la shar ba'i dus na rgya mtshor chu bran 'dus pa'am/_lan tshwa chu la thim pa lta bur gyur pas/_rig stong dbyer mi phyed pa'i dus na/_ye shes kyi spyan la sgrib pa med par phyogs med kyi ye shes chen po ni sangs rgyas kun gyi dgongs pa ste/_mi 'dra ba dang mi mthun pa med pas nyag gcig rang gsal 'dzin med du gnas so/___/_zhes gsungs so/___/_mdor na gdod ma'i gzhi ngo bo rang bzhin thugs rje gsum po de yin de/___/_thal 'gyur las/_grol sa thag ma gang yin pa'o/___/_zhes pas gong du rgya cher bstan zin pas 

spros pas chog go/_ gnyis pa de las longs spyod rdzogs sku'i 'char lugs ni/_nang gsal chos sku'i gdangs las 'gro ba 'dul byed du thugs rje g.yos pa las/_rigs lnga'i sangs rgyas chu'i zla ba lta bu mtshan dang dpe byad kyi 'khor lor rang byon te/_ sku gsung thugs mi zad pa rgyan gyi 'khor los 'khor ba ma stongs kyi bar du 'gro ba'i don rgyun mi 'chad pa nyid thal 'gyur las/[ (<]a[>]longs spyod sku la sku gsung thugs/___/_yon tan dang ni phrin las so/___/_sku ni snang la rang bzhin med[)]/_ gsal dang gsal byed rig pas khyab/___/_gsung ni rang byung rang snang dang /___/_spro bsdu snang ba'i 'khor lo 'o/___/_/_thugs ni rgyun chad med gzigs dang /___/_mkhyen pa'i rtsal dang dgongs pa 'o/___/_yon tan mtshan dpe rdzogs pa la/___/_dgongs gsal mngon shes rdzogs pa 'o/___/_phrin las chos kyi 'khor lo las/___/_phyi nang gsang ba rnam spros te/___/_so so'i rigs kyi sangs rgyas dang /___/_byang chub sems dpa' rnams la yang /___/_rang byung ljags las rnam spros te/___/_'khor lo rang gi ngo bos ston/___/_ces so/___/_de'ang sku snang la rang bzhin med pa gsung rang byung gi yi ge drug ljags kyi dbang po las spros pas/_gang la gang 'dul gyi chos sangs rgyas dang sems can kun la khyab par sgrogs pa/_thugs rje ye shes lnga'i mtshan nyid rgyun chad med pas sems can la gzigs pa'o/___/_longs sku la thams cad mkhyen pa'i ye shes lnga thad kar rang gi 'khor la gzigs pa'o/___/_de'ang chos kyi dbyings kyi ye shes kyis gdod ma'i ngang las mi g.yo bar mdzad/_me long lta bu'i ye shes kyis nang du mkhyen pa ma 'gags par mdzad/_mnyam pa nyid kyi ye 

shes kyis gnyis su med pa'i chos la longs spyod/_so sor rtogs pa'i ye shes kyis phyi nang gi shes bya ma 'dres par mkhyen/_bya ba grub pa'i ye shes kyis mdzad pa phrin las nam mkha'i mtha' klas par rgyun mi 'chad pa'o/___/_de'ang chos sku ltar nang gsal du med la/_sprul sku ltar phyir gsal rags pa'i yul spyod byed du med kyang*/_thad kar gsal stong gnyis su med pa'i ngang la thams cad mkhyen pa'i ye shes thugs rje rig pa'i char bzhugs so/___/_ye shes 'od kyi sbubs na snang byed chu zla'i gzugs kyis 'gro ba'i ston par gzhi thog nas 'phags pa rang byon pas longs sku zhes bya'o/___/_rgyas par ni sngar bstan pas mi spro'o/_/_ gsum pa de las sprul pa'i sku mngon par snang ba ni/___/_/_longs sku'i gdangs las rang bzhin sprul pa'i skus phyogs bcur las dag pa'i byang chub sems dpa' sa la gnas pa rnams kyi don mdzad la/_de'i gdangs las 'gro ba 'dul ba sprul pa'i skus 'gro ba drug tu thub pa drug gi rnam par sprul te don mdzad pa ni/_'dzam bu'i gling bye ba phrag brgyar shAkya thub pa bye ba phrag brgyas sems can gyi don mdzad pa bzhin no/___/_de las ma dag pa'i sprul sku 'gyed pa ni/_skye ba dang /_rga ba dang /_na ba dang /_'chi ba dang /_bzo sna tshogs dang /_ lam po che dang /_ljon shing dang /_'bab chu dang /_rdzing dang /_nya bo che dang /_nor bu dang /_pad+ma dang /_dpag bsam gyi shing dang /_tshangs pa dang /_khyab 'jug dang /_dbang phyug dang /_brgya byin dang /_bram ze dang /_bu mo dang /_khye'u dang /_ ri dwags dang skyed mos tshal la sogs pa gang la gang mkho zhing gang gis 'dul ba de'i gzugs su sprul nas sems can gyi don rgya che la rgyun mi 'chad cing 

thabs la mkhas pa'i mdzad pa'o/___/_'o na sngar gyi longs sku dang /_rang bzhin sprul pa'i sku gnyis kas byang chub sems dpa'i sar gnas pa'i don byed pa 'dra'o snyam na/_mi 'dra ste/_sngar gyi longs skus rang bzhin gyi sangs rgyas dang byang chub sems dpa'i rnam par snang ba la chos ston pa ltar snang yang /_gdul bya dang 'dul byed ma yin te/_btags grol las/_nyid las mi gzhan sems dpa'i snod/___/_ces pas/_rang bzhin sprul sku'i sar gnas kyi byang chub sems dpa'i don byed pa'o/___/_de ltar sprul pa'i sku de'i sku ni gdul bya dang mthun par mtshan dpes brgyan pa'am mtshan ma med pa'o/___/_gsung ni tshangs pa'i dbyangs drug cu la sogs pas rang rang gi snang ba dang mthun par chos ston pa'o/___/_ thugs ni phyi rol yul gyi rnam pa spyod pas rnam pa thams cad mkhyen pa'i ye shes te/___/_chos nyid ji lta ba mkhyen nas don dam pa'i chos zab pa zhi ba gcig tu spros pa dang bral bar gsung zhing /_chos can sna tshogs pa ma 'dres par mkhyen nas kun rdzob kyi chos las dang las kyi rnam par smin pa dang /_lam dang 'gro ba'i gnas la sogs pa spang blang du mas 'gro ba 'dul ba'o/___/_yon tan ni mkhyen rab bsam gyis mi khyab pa'o/___/_phrin las ni mdzad pa du mas sems can thar par 'dren pa la lhun grub tu 'byung ba ste/_thal 'gyur las/_sprul pa'i sku yang sku gsung thugs/___/_yon tan phrin las rnam pa lnga/___/_sku ni mtshan dang dpe byad la/___/_gdul bya gang 'dul lus sprul te/___/_gsung ni tshigs sbyor legs pa la/___/_tshangs pa'i dbyang ni yan lag drug/_thugs ni shes bya'i ye shes gnyis/___/_ rang gzhan don gnyis rdzogs par gnas/___/_/_yon tan mkhyen pa rdzogs pa 

dang /___/_phrin las phyi nang gsang ba yi/___/_mdzad pa ma lus rdzogs pa 'o/___/_phun sum tshogs pa lngar gnas so/___/_zhes so/___/_de'ang gdul bya yod na thams cad du de dang mthun par skad cig la snang la/_med na sprul sku longs skur thim/_longs sku gdod ma'i gzhi chos sku'i ngang du thim nas nang gsal nyid du lhun gyis grub bo/___/_yang gdul bya snang na skad cig la sku gsum mam dgu/_gcig las gcig mched de sems can gyi don rgyun mi 'chad par gdod ma'i kun tu bzang po bzhin mdzad do/___/_mdor na lus ngag yid gsum gyi 'dzin chags rdos pa dang bcas pa sangs nas yon tan phrin las su rgyas te/_sku lnga'i 'dzin pa stongs nas/_thog ma'i gzhi ka dag chen por rang grol te/_rang shar las/_mtshan mar 'dzin pa'i 'khor ba sangs/___/_ye shes sku nyid don la rgyas/___/_sangs rgyas zhes kyang de la bya/___/_zhes so/___/_de ltar sangs rgyas pa'i sku lnga ni/_chos sku spros pa dang bral ba/___/_longs sku mtshan dper gsal ba/___/_sprul sku sna tshogs su snang ba/___/_mi 'gyur rdo rje'i sku ni de dag gi chos nyid/___/_ngo bo nyid kyi sku ni dag pa gnyis ldan te/___/_rang bzhin gdod ma nas dri ma med cing glo bur gyi dri ma rang ngo shes pas dag pa'o/___/_mngon par byang chub pa'i sku ni/_dmigs pa med pa'i thugs rje'i phrin las 'khor ba ma stongs kyi bar du mdzad pa'o/___/_de ltar sku lnga'i rang bzhin gdod ma'i gzhi la mthar phyin pa ni rdzogs pa chen po rang bzhin lhun grub kyi 'bras bu gdod ma ka dag gi sa la/_gzhi ji bzhin par sangs rgyas byang chub phyir mi ldog pa'i ye shes brnyes pa zhes bya'o/___/_ gsum pa yongs su rdzogs pa mjug gi don la/_zab gter gyi phan yon 

bstan/_gter 'byung gi lo rgyus bshad/_smon lam gyi mjug bsdu ba gsum las/_dang po phan yon bshad/_chos kyi che ba brjod/_lta ba'i tshul bshad pa dang gsum las/_dang po mthong grol khyad par du 'phags pa'i phan yon/_dge sdig phan gnod dang bral ba'i phan yon/_'di las gzhan gyis mi grol ba'i phan yon/_'brel tshad don dang ldan pa'i phan yon/_mkha' 'gros bu bzhin skyong ba'i phan yon dang lnga las/___/_dang po klong gsal las/_rig pa rdo rje lu gu rgyud/___/_ mthong ba tsam gyis shes pa dang /___/_shes pa tsam gyis grol bar 'gyur/___/_mngon sum gnad 'di sus mthong ba/_khams gsum ldog pa ma yin no/___/_zhes so/___/_ gnyis pa btags grol las/_rgyud 'di ma rtogs dge ba bcu/___/_spyad kyang 'khor ba las mi grol/___/_de sngar mtshams med lnga spyad kyang /___/_'di 'phrad ngan song ltung mi srid/___/_'di rig g.yo med skyes bu de/___/_bsgom mi dgos te mthong grol 'gyur/___/_zhes pa dang /_don gsal me long las/___/_mngon sum gnad 'di sus mthong ba/___/_chos nyid bar dor 'tshang rgya'o/___/_ci'i phyir 'di ni ye shes dngos/___/_mthong bas shes grol dus mnyam 'gyur/___/_ci'i phyir theg pa gzhan dag gis/___/_lo stong bsgoms kyang 'di mi mthong /___/_'dis ni skad cig nyid la mthong /___/_/_lo stong sdig pa spyad pas kyang /___/_'di nyid lo drug nyams blangs na/___/_lhag ma med par 'tshang rgya'o/___/_ci'i phyir ngo bo cir mthong yin/___/_ rig pa'i ye shes ngo bo la/___/_sdig pa'i skyon gyis gos pa med/___/_dge ba byas kyang phan ma btags/___/_rig pa dge sdig don las 'das/___/_zhes so/___/_ gsum pa btags grol las/___/_pha rol phyin bcu snying po'i rgyud/___/_yang 

dag rgyud 'di ma rtogs na/___/_dus gsum kun tu sangs mi rgya/___/_dus gsum sangs rgyas thams cad kyang /___/_'di la btags grol sangs rgyas te/___/_sku lnga 'gro don lhun gyis grub/___/_rang rig rnam dag sa gcig la/___/_theg pa kun 'dus sa lam rdzogs/___/_zhes pa dang /_don gsal las/_e ma skal ldan rigs kyi bu/___/_gnad 'di ma rtogs dge ba bcu/___/_spyad kyang 'khor ba las mi grol/___/_ sngar dus mtshams med lnga byas kyang /___/_'di 'phrad ngan song ltung mi srid/___/_'di dang btags grol gnyis sbrel na/___/_lo drug phung po lhag med 'gro/___/_'di med gang zag ba /_ gzhan spyod pa/___/_/_bskal par nyan bsam bsgoms bsgrubs kyang /___/_ bskal par sangs rgyas re ba med/___/_ci'i phyir mngon sum gnad ma rtogs/___/_ theg gsum rim dgu'i chos rnams kyis/___/_'di nyid don la reg pa med/___/_'di ni kun las khyad par 'phags/___/_zhes so/___/_ bzhi pa de nyid las/_'di dang tshig gis 'brel ba yang /___/_skye ba gsum du mi thogs grol/___/_sgra tsam rna bar thos pa yang /___/_tha mal skye ba 'dis chod 'gyur/___/_mngon sum gnad 'di sus mthong ba/___/_chos nyid bar dor 'tshang rgya'o/___/_zhes pa dang /_snod spel ba'i dus btag pa las/_yang gsang snying thig 'di la sus spyod pa/___/_sngon dus las can skye mtha' min re kan/___/_mngal du mi 'jug tshe gcig sangs rgyas yin/___/_'di nyid bris sam bcangs pas sangs rgyas 'thob/___/_lan cig bka' shog mthong ba thams cad kyang /___/_o rgyan smon lam mthu yis ngan song khegs/___/_dbang thob tsam gyis pad+ma can du skye/___/_nyams su len pas 'bras thob smos ci dgos/___/_'di la spyod tshad o rgyan nga yi sras/___/_skye 

ba gcig gis thogs pa'i byang sems yin/___/_zhes so/___/_lnga pa me long las/_ gzhi la shes rab lhun gyis grub/___/_thabs kyis mngon sum skad cig la/___/_ mthong ste grol 'gyur the tshom med/___/_de phyir mkha' 'gro dngos kyi ston/___/_'di la spyod pa'i skyes bu ni/___/_kun bzang yum dang dbye ru med/___/_DA ki lus dang grib mar 'grogs/___/_zhes pas/_'di nyid ston pa'i bla ma de yang /_mkha' 'gro dngos yin pas gus pa mchog tu bskyed par bya zhing mkha' 'gro'i zab chos mkha' 'gro ma yin pas 'chad cing spel bar mi nus pas/_de nyan pa'i snod kyang phal cher mkha' 'gro 'du ba yin te/_grogs la'ang dag snang dang mos gus bskyed pa la 'bad par bya'o/___/_dogs par ma byed cig/_'di ltar bdag kyang sangs rgyas mkha' 'gro'i mtshan ltas thun mong ma yin pa 'ga' dang ldan pas mkha' 'gro 'du zhing zab gter la dbang ba yin no/___/_ gnyis pa chos kyi che ba brjod pa ni/_dus brtag pa las/_e ma gsang sngags mthar thug snying po'i chos/___/_theg pa rim dgu'i nyams len don rdzogs 'di/___/_kun las khyad 'phags e ma ngo mtshar che/___/_bod yul kun tu gter phran bye ba sbas/___/_gter chen brgya dang nyer brgyad sar sbas kyang /___/_gdams pa'i mthar thug 'di min sbas re kan/___/_zhes pa dang /_me long las/_e ma ho/___/_'di 'dra'i gdams pa rgya bod gnyis na med/___/_kun la ma bstan rang nyid nyams su longs/___/_tshig tsam rlung gi phyogs su zag pa na/___/_tshe yi bar chad byed par the tshom med/___/_'di rang nyid kyis nyams su len pa dang /___/_DA ki nyid la gtad de gter du sbos/___/_las can cig gi don du smon lam thob/___/_ces so/___/_

gsum pa lta ba'i tshul bshad pa ni/_de nyid las/_gang gis 'di nyid lta ba'i dus su yang /___/_tshogs dang gtor ma rgya cher byas la blta/___/_'di yi rlung gi phyogs kyi sems can yang /___/_DA ki rnams kyis byin rlabs bde ba thob/___/_'di la reg pa o rgyan nga dang mnyam/___/_zhes so/___/_ gnyis pa gter 'byung gi lo rgyus bshad pa ni/_rgyal pos slob dpon bod du gdan drangs nas/_dpal bsam yas mi 'gyur lhun gyis grub pa'i gtsug lag khang bzhengs te dga' ston mdzad pa'i dus su/_mchims phur tshogs kyi 'khor lo brgya rtsa brgyad btang ba dang /_rgyal po'i sras mo pad+ma gsal dus las 'das pa la rgyal pos mya ngan mdzad pa la/_slob dpon yab yum gyis thugs gsos te/___/_bu mo'i rnam shes bkug nas dbang bskur te/___/_zab gter gyi sgrom bu spyi bor bzhag nas/_ma 'ongs pa na rang gzhan la phan pa'i smon lam btab nas gter du sbas pa'o/___/_'di la ston pa dang bstan pa phun sum tshogs pas spyir bstan/_bsdu ba po dang gnas phun sum tshogs pa bye brag tu bshad/_ dus dang skal ldan phun sum tshogs pa rgya cher bsngags pa gsum las/_dang po nub phyogs o rgyan gyi yul rang byung pad+ma'i sdong po la rang bzhin lhun gyis grub pa'i slob dpon chen po phad+ma 'byung gnas te/_gzho stod te sgro'i tshogs khang chen mor mkha' 'gro snying thig gi gdams pa gsungs la/_sngon 'byung gi g.ya' ri gong gi brag phug tu grub pa brnyes pa ste/_don gsal las/_o rgyan pad+ma bdag gis su/___/_g.ya' ri gong gi brag phug tu/___/_'di nyid bsgoms pas zag bcas phung po yal/___/_zag med sgyu ma'i phung po la/___/_snang la ma grub skye 'chi bral/___/_'di 

nyid gang zag spros med kyi/___/_blo can mya ngan 'da' don du/___/_g.ya' ri gong du yi ger btab/___/_rgyud dang gdams pa kun khyer te/___/_/_'gro ba'i don du bod la mchis/___/_zhes so/___/_'di'i dus su snying thig gi gdams pa 'di dus la ma babs pas gter du sped par dgongs pa ni/_de nyid las/_mnga' bdag rgyal po la sogs pa/___/_skal ldan las 'brel mang lags kyang /___/_'di nyid bstan pa'i dus ma babs/___/_bi ma mi tra 'byon dgongs nas/___/_tshig tsam rlung phyogs tsam du yang /___/_'di nyid tshig tsam bshad pa med/___/_phyi rabs skal ldan don byed du/___/_dngas lung ldang lha'i brag la sbed/___/_ces so/___/_ gnyis pa mkhar chen 'tsho rgyal gyis bsdu ba po byas te/_dngas lung khra mo brag la gter du slas pa ni/_de nyid las/_mtsho rgyal khyod la gtad pa ni/_ku su lu yi gdams pa'i skor/___/_dngas lung ljang lta'i brag la sbos/___/_da lta bstan pa'i dus ma babs/___/_zhes so/___/_mkhas pa paN+Di ta'i gdams pa spros pa gal che ba bum thang na yod par/_de nyid las/_bco brgyad rgyud dang gdams par bcas/___/_ma 'ongs skal ldan don du ni/___/_bum thang seng ge'i brag la sbos/___/_ snyigs mar 'gro don rgya cher 'byung /___/_zhes so/___/_ gsum pa yang de nyid las/_tshe lo lnga bcu kha ral dus/___/_/_gsal rje gangs kyi shar phyogs ngos/___/_lcags sgrom lta bu'i yul gyi stod/___/_'brong po nyal 'dra'i spyi stengs su/___/_mkha' 'gro sde lngas byin rlabs pa'i/___/_chu khams 'brug gam sprel yos lo/___/_spre ring theg chen chos la mos/___/_sbas tshul 'khor ba'i cha 'dzin cing /___/_ma 'gags spyod pa sna tshogs skyong /___/_da lta'i lha lcam pad+ma 

gsal/___/_snyigs ma'i dus su de ltar skye/___/_de dus gdams pa 'di dang 'phrad/___/_ zab mo'i gter dang 'phrad pa'i rtags/___/_snying thig thabs kyi cha yin phyir/___/_de yi dngos su mthong ba'i rtags/___/_brla g.yas pa yi nang logs na/___/_sha sme mkha' 'gro'i spyan 'dra yod/___/_de ltar mtshan rtags rdzogs pa yis/___/_las ldan skye bu de dang 'phrad/___/_de dus 'gro don mi 'byung ste/___/_phyi ma 'gro don brgya log spyod/___/_dri med 'od zer zhes byar grags/___/_gter gyi sgo 'byed bstan pa skyong /___/_lho yi phyogs su nges par 'byung*/___/_ldang lhas bka' yi bya ra gyis/___/_rtags dang ldan pa de la gtod/___/_ces pa dang /_snod dang dus brtag pa las/_nga yi thugs sras shes rab blo dang ldan/___/_DA ki'i spyan mtshan don gyi snying rje can/___/_pad+ma las 'brel rtsal dang 'di 'phrad shog/_de la dad mos 'dud tshad las can yin/___/_ rtag tu 'grogs pa rnams la smos ci dgos/___/_'di la 'brel tshad bde ba can du skye/___/_gang zhig skye ba dman pa'i bud med kyang /___/_'di 'phrad mi lus de yis ngan song khegs/___/_rtag tu 'grogs rnams bde chen mkha' spyod yin/___/_gang zhig sdig spyod smod cing skur 'debs rnams/___/_'di dang dus mtshungs 'khor ba mtha' yod yin/___/_ci'i phyir de yi thugs rjes nges par skyob/___/_ces pa dang /_DA ki'i zhal gdams las/_bdag 'dra o rgyan thugs kyi sras/___/_ma 'gags spyod pa sna tshogs spyod/___/_/_lus la sha sme spyan 'dras mtshan/___/_sgeg par ches la spyod pa rtsing /___/_sbas pa'i rnal 'byor dang 'phrad shog/_de la 'dud byed DA ki'i sras/___/_ rmis ltas tshang ba bzhi 'byung bas/_de la gnad kyi gdams pa gtad/___/_gzhan la tshig gcig brjod na 'phung /___/_sbas pa'i rnal 'byor DA ki'i bu/___/_sha sme spyan 

'dras mtshan pa de'i/___/_lus dang grib bzhin DA kis skyob/___/_phrin las dus la ma babs pas/___/_de la 'dud byed shin tu nyung /___/_'di la mos tshad DA ki'i bu/___/_ sprul pa yin par ngas lung bstan/___/_'di la mos byed skyes pa rnams/___/_dpa' bo sde lnga'i sprul pa yin/___/_'di la zab chos lus kyi 'brel/___/_phyi ma de yi gdul byar skyes/___/_skyes pa pho mo gang yang rung /___/_'di dang lhan cig 'grogs pas kyang /___/_ yon tan sna re phyi mar 'thob/___/_pho mo gang yang rung bas su/___/_'di dang rtag tu 'grogs pa des/___/_/_'di nyid 'das pa'i tshul bstan tshe/___/_skyes bu de yi spyi bo nas/___/_g.yu yi bud med rgyan drug can/___/_'ja' tshon lta bu mkhyid gang ba/___/_phyag na me tog dmar po bsnams/___/_phaT kyi sgra 'byin nam mkha' la/___/_bun kyis gshegs pa mthong bar 'gyur/___/_de yi snying la las kyi gdung /___/_sngon po sran ma tsam gcig 'byung /___/_las can cig la snang srid dam/___/_gal te DA ki'i gdan 'dren 'gyur/___/_gdung rus gcig la yi ge hrIH'byung 'gyur 'di la the tshom med/___/_'ja' 'od ring bsrel 'byung yang srid/___/_phal cher rtags med sbas tshul 'da'/___/_dgung lo lnga bcu rtsa dgu la/___/_DA ki rnams kyis gdan 'dren 'gyur/___/_de ni dri med 'od zer zhes/___/_ma 'ongs dus na lho ru 'byung*/___/_las can de dang kun 'phrad shog/_ces so/___/_ gsum pa smon lam gyis mjug bsdu ba ni/_klong gsal las/_yid bzhin nor bu'i gsang rgyud 'di/___/_las can rnams dang ma 'ongs 'phrad/___/_ces pa dang /_don khrid las/_e ma ho/_yang gsang snying thig mngon sum man ngag 'di/___/_gang gis reg pa myang 'das dngos la sbyor/___/_theg brgyad a ti thig le 

skor gsum gyis/___/_/_'di nyid don la reg pa ma yin no/___/_mig stong shes rab grub mtha' mang po dang /___/_rgyud lung man ngag mang yang 'di mi mthong /___/_gzhan dang mi 'dra yang zab mngon sum gnad/___/_'di dngos bstan cing bshad pa ci ma tshang /___/_tshig tsam rlung gi phyogs su brjod pa min/___/_shes rab blo ldan snying rje can dang 'phrad par shog/___/_'di la reg tshad lhag med 'grub par shog/_ces so/___/_de ltar zab cing rgya che'i gang chen mtsho/___/_/_mkha' 'gro snying tig bka' gsang rgya che las/___/_phyi rabs skal ldan rnams kyi don ched du/___/_zab don rgya mtsho'i sprin gyi snying po 'di/___/_gangs ri thod dkar rin chen snying po'i mgul/___/_dri med 'phags pa'i bzhugs gnas o rgyan rdzong /___/_shin tu dben zhing nyams dga' rig 'dzin gnas/___/_lha dang drang srong mang pos brten pa der/___/_dri med 'od zer bdag gis 'di byas pa'i/___/_dge ba ston ka'i zla ltar dkar ba des/___/_'gro kun yid mkha'i mun pa kun bsal nas/___/_lhun grub sa la kun tu bzang por shog/___/_nyi ma zla ba lhun po rgya mtshor bcas/___/_sa chen gling bzhi'i 'jig rten gnas kyi bar/___/_chos tshul 'di yang 'gro ba'i don byed cing /___/_bstan pa'i rgyal mtshan yun du gnas par shog/_lha dang lha min grub pa rig sngags 'chang /___/_dpag med mkha' 'gro rgya mtsho'i tshogs rnams kyis/___/_ sngon bzhin zab mo'i dgongs gter yongs gzung ste/___/_skal ldan rnams la rgyun du snang bar shog/_rgyu 'bras gtsor len blo chung log lta can/___/_bla mar mi gus chos dang nyams len 'chal/___/_skal med rnams kyis dpe tsam mi mthong zhing /___/_ rlung phyogs tsam du tshig tsam mi thos shog/_dad dang snying rje gtong phod yangs pa 

che/___/_mi gus med cing bla ma ci mnyes byed/___/_phyi ma don gnyer tshe 'di bor ba'i mi/___/_skal ldan snying gi bu dang 'phrad par shog/_kye ho grogs dag snying po'i don mthong nas/___/_rin chen lus 'dis srid mtshor sgrol bzhin du/___/_'jig rten chos la sbyong bar mi khom gyis/___/_nyin mtshan brtson pas chos la spyod par shog/_'gro drug nang nas mi lus rnyed par dkon/___/_de bas chos dang 'phrad de spyod par dkon/___/_de dag kun las snying po 'di 'phrad dkon/___/_dben pa'i gnas su bsam gtan bsgom par shog/_'jig par sla zhing snying po med pa'i lus/___/_lbu ba rdos 'dra myur du mi rtag gis/___/_grogs dag tshe 'di'i bya ba kun spangs la/___/_ chog shes ldan pas nags su bsgom par shog_/_bsags kyang 'jog la 'dus kyang 'bral ba'i chos/___/_nor dang mdza' bshes gnyen 'dun la sogs pa'i/___/_ 'khor ba'i rang bzhin sdug bsngal 'di la gzigs/___/_zhi ba'i nags su bsam gtan bsgom par shog/___/_ji ltar snang ba thams cad gzugs brnyan tsam/___/_ bden pas stongs te brag cha'i sgra dbyangs 'dra/___/_sgyu ma rmi lam lta bur shes byas nas/___/_zab mo'i don la nags su bsgom par shog/_skyes bu'i tshe 'gro ri gza' 'babs chu 'dra/___/_'chi bdag mi sdod nub ri'i grib ma bzhin/___/_skyes pa 'chi zhing 'dus pa 'bras ba'i chos/___/_de ring nyid nas bsams te bsgom par shog/_ da res mi yi srid pa thob dus 'dir/___/_thar pa'i gling du lam sna ma zin na/___/_phyi nas gar 'gro bdag gis ji ltar shes/___/_bde chen lam la btsan sa zin par shog/_de skad phan par smra ba'i ngag 'di ni/___/_snying nas yin gyis 'gro kun brtson par mdzod/___/_rin chen gling nas stong log ma byed par/___/_don zab snying 

po'i yid bzhin thob par shog/_bdag kyang snyom las le lo'i rang bzhin dang /___/_rang don bslu ba'i gzhan don ltar snang gis/___/_tshe 'dir grol ba'i 'od lus ma 'grub kyang /___/_bar do'i lus la brtan pa thob par shog/_deng nas snga phyi'i skye ba thams cad du/___/_rang byung pad+ma'i mgon dang bcas pa yis/___/_'khor bar mi ldog mya ngan 'da' bar nges/___/_gcig tu 'gro la phan par 'grub par shog/_zab mo'i don mthong ske 'chi'i 'jig bral zhing /___/_bar do'i grol tshad mkha' 'gro'i byin rlabs kyis/___/_bdag gi deng dus rang don bsgrabs zin gyis/___/_da ni ci nas gzhan don byed par shog/_sngon rabs skye ba du mar sbyangs pa'i mthus/___/_zab mo'i don la blo mig rgyas gyur cing /___/_phyi nang grub mtha'i tshul rnams legs par mthong /___/_tshig don ma nor ji snyed ji bzhin bshad/___/_skal ldan bung ba dga' bskyed skyed mos tshal/___/_zab don sbrang rtsi'i snying pos gang ba 'di/___/_legs sbyar me tog 'bras bu 'di smin pas/___/_tshe gcig sangs rgyas 'dod rnams tshul 'di bstan/___/_bdag gi tshe 'dir phan pa rgya chung bas/___/_ring por mi thogs sgyu ma'i lus 'di 'dor/___/_bar do'i yul la zhing snang rgya che bas/___/_ lhun grub sa la btsan sa zin par shog/___/_yang cig sprul pa'i 'od zer rab bkyes nas/___/_thar ba'i gling du 'gro ba 'dren byed cing*/___/_zab mo'i chos gter dpag med snang ba yis/___/_/_'gro ba'i don gnyis lhun gyis grub par shog/_ dpag med dus nas phan pa'i blo mnga' ba/___/_rgyal sras spyod pa dam pa'i rjes zhugs te/___/_mdzad pa 'phrin las nam mkha'i mtha' khyab pas/___/_'gro ba'i don gnyis lhun gyis grub par shog/_mkha' 'gro snying thig gi man ngag zab don rgya 

mtsho'i sprin zhes bya ba/_o rgyan gyi slob dpon chen po pad+ma yab yum gyis/_byin gyis brlabs pa'i rnal 'byor pa dri med 'od zer zhes bya bas/_gangs ri thod dkar gyi ngos o rgyan rdzong gi gnas mchog dam par ston ka'i zla ba dang po'i me tog dang 'bras bu smin pa'i tshe/_skal ba dang ldan pa'i slob ma 'od zer go chas gsol ba btab pa'i ngor/_rgyud lung man ngag du ma'i snying po phyogs gcig tu bsdus nas bkod pa'i don rgya cher bshad pa yongs su rdzogs pa'o/___/_/___/_dge zhing bkra shis/___/_

bka' drin rjes dran/_ skabs 'dir yang ring mo nas rnam dkar gyi bya ba la ches goms pa'i dad ldan/_sgang mkhar a gnam tshang khyim mi rnam pa'i bdag rkyen la brten nas/_ kun mkhyen chen po'i gsung rab ji rnyed kun phyogs gcig tu bsgrigs te/_ngo mtshar par gyi phyi mor bskrun pa'i legs byas la rjes su yi rang drags pos thugs rje che zhu ba dang chabs cig/_'di las thob pa'i dge ba'i mthus sbyin bdag 'khor bcas gnas skabs nyer 'tshe zhi zhing mthar thug rnam byang bla med 'thob pa'i rgyur gyur cig/_ dge bsngo dang smon lam/_ bsod nams 'di yis thams cad gzigs pa nyid/___/_ thob nas nyes pa'i dgra rnams pham byas te/___/_ skye rga na 'chi'i rba rlabs 'khrugs pa yi/___/_ srid pa'i mtsho las 'gro ba sgrol bar shog/_ ces dge bsngo'i smon lam tshigs su bcad pa 'di/_ston pa'i skyes rabs las btus so/_/_

dpe skrun pa/_rgyal mo 'brug pa/_ dpe sgrig 'gan 'khur pa/_tshangs po/_ mdun shog mdzes 'god pa/_'gro 'dul rdo rje/_ mes po'i shul bzhag las/_ deb brgya dang bcu gnyis pa/_ @#/___/_kun mkhyen klong chen rab 'byams kyi gsung 'bum bzhugs so/___/_ [(]7[/]26[)] dpal brtsegs bod yig dpe rnying zhib 'jug khang gis bsgrigs/_ krung go'i bod rig pa dpe skrun khang gis bskrun te bkram/_ pe cin kong dbyi par 'debs tshad yod kung sis dpar btab/_ spyi lo 2009lo'i zla 12par par gzhi dang po bsgrigs/_ spyi lo 2009lo'i zla 12par par thengs dang po btab/_ dpar grangs/_0001[—]1500 [ISBN978—7—80253—210—6/B75] gsung 'bum cha tshang [(]deb 126yod [)]la rin sgor/_66000